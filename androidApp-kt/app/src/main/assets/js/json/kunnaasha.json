[["އަޝްރާފު","14/6/21","","ފެން އިސްރާފުކުރުން\nފެނަކީ ﷲ ސުބްޙާނަހޫ ވަތަޢާލާ ދެއްވި ވަރަށްވެސް ބޮޑު ނިޢުމަތެކެވެ. އަދި އެ ނިޢުމަތް ހިފަހައްޓަވައިފި ނަމަ، އަޅަމެންނަށް ފެން ދެއްވާނޭ އިތުރު އެއްވެސް ފަރާތެއް ނުވާނެކަން ކަށަވަރެވެ.\nކީރިތި ޤުރްއާނުގައި މާތް ﷲ ވަޙީ ކުރައްވާފައި ވެއެވެ: ﴿وَأَنزَلْنَا مِنَ السَّمَاءِ مَاءً بِقَدَرٍ فَأَسْكَنَّاهُ فِي الْأَرْضِ ۖ وَإِنَّا عَلَىٰ ذَهَابٍ بِهِ لَقَادِرُونَ ١٨﴾ سورة المؤمنون.\nމާނައީ: ”އަދި ތިމަން އިލާހު، ވަކި މިންވަރަކަށް އުޑުން ފެންބާވައިލެއްވީމެވެ. ފަހެ، އެ ފެން ތިމަން އިލާހު ބިމުގައި ހަރުލެއްވީމެވެ. އަދި ހަމަކަށަވަރުން، އެ ފެން (ތިޔަބައިމީހުންނަށް އަތުނުވާ ހިސާބަށް) ގެންދެވުމަށް، ތިމަން އިލާހު ކުޅަދުންވަންތަވެ ވޮޑިގެންވަމެވެ.“\n﴿قُلْ أَرَأَيْتُمْ إِنْ أَصْبَحَ مَاؤُكُمْ غَوْرًا فَمَن يَأْتِيكُم بِمَاءٍ مَّعِينٍ ٣٠﴾ سورة الملك.\nމާނައީ: ”އިބަ ނަބިއްޔާ ވިދާޅުވާށެވެ! ތިޔަބައިމީހުން ނިކަން ޚަބަރު ދީބަލާށެވެ. ތިޔަބައިމީހުން (ބޭނުންކުރާ) ފެން އަޑިޔަށް ހިނދިއްޖެނަމަ، ހިނގަހިނގާ ހުންނަ ފެނެއް ތިޔަބައިމީހުންނަށް ގެނެސްދޭހުނީ ފަހެ ކާކުހެއްޔެވެ؟“\nއަދި މާތް ﷲ ދެއްވި ނިޢުމަތްތަކާމެދު އިހުމާލުވެ ފަރުވާ ކުޑަކުރުމަކީ ފާފައެކެވެ. ކީރިތި ޤުރްއާނުގައި މާތް ﷲ ވަޙީ ކުރައްވާފައި ވެއެވެ: ﴿إِنَّ الْمُبَذِّرِينَ كَانُوا إِخْوَانَ الشَّيَاطِينِ ۖ وَكَانَ الشَّيْطَانُ لِرَبِّهِ كَفُورًا ٢٧﴾ سورة الإسراء.\nމާނައީ: ”ހަމަކަށަވަރުން އިސްރާފުކުރާ މީހުންނީ، ޝައިޠާނުންގެ އަޚުން ކަމުގައިވެއެވެ.“\n﴿...وَلَا تُسْرِفُوا ۚ إِنَّهُ لَا يُحِبُّ الْمُسْرِفِينَ ١٤١﴾ سورة الأنعام.\nމާނައީ: ”...އަދި ތިޔަބައިމީހުން އިސްރާފު ނުކުރާށެވެ! އެހެނީ ހަމަކަށަވަރުން އިސްރާފު ކުރާ މީހުންދެކެ އެ އިލާހު ލޯބިވެވޮޑިގެނެއް ނުވެއެވެ.“\nފަހެ، މި ކަމަކީ ﷲ ސުބްޙާނަހޫ ވަތަޢާލާ ނުރުއްސަވާ ކަމެއްކަން އެނގުމަށް ފަހު، މުސްލިމުން މި ފަދަ ކަންކަމުން ދުރުވެގަންނަން ޖެހޭނެއެވެ. ޤުދުރަތީ ގޮތުން ހިނގަހިނގާ ހުރި ކޯރަކުން ފެން އިސްރާފު ކުރުން ނަހީވެގެން ވާއިރު، ބުރަ މަސައްކަތުން އެކުލަވާލެވިފައިވާ މެކޭނިކަލް ނިޒާމަކުން ފެން އިސްރާފުކުރުން ހެޔޮ ވާނީ ކިހިނަކުންތޯއެވެ؟\nعَنْ عَبْدِ اللَّهِ بْنِ عَمْرٍو، أَنَّ رَسُولَ اللَّهِ ﷺ مَرَّ بِسَعْدٍ وَهُوَ يَتَوَضَّأُ، فَقَالَ: \"مَا هَذَا السَّرَفُ؟\". فَقَالَ: أَفِي الْوُضُوءِ إِسْرَافٌ؟ قَالَ: \"نَعَمْ، وَإِنْ كُنْتَ عَلَى نَهَرٍ جَارٍ\". (ابن ماجه 25)\nމާނައީ: ޢަބްދު ﷲ ބިން ޢަމްރުގެ އަރިހުން ރިވާވެގެންވެއެވެ: ސަޢުދު ވުޟޫ ކުރައްވަނިކޮށް، ރަސޫލު ﷲ ﷺ އެކަލޭގެފާނު ގާތުން ވަޑައިގެން ޙަދީޘް ކުރެއްވިއެވެ: ”މިއީ ކޮން އިސްރާފެއްތޯއެވެ؟“ ސަޢުދު ދެންނެވިއެވެ: ވުޟޫ ކުރުމުގައިވެސް އިސްރާފު ވޭތޯއެވެ؟ ނަބިއްޔާ ޙަދީޘް ކުރެއްވިއެވެ: ”އާއެކެވެ. އެއީ ހިނގަހިނގާ ހުރި ކޯރެއް ކައިރީގައި ތިބާ ހުރިކަމުގައި ވިޔަސްމެއެވެ.“","Stelco Magazine"],["އަޝްރާފު","21/9/23","","ބަލިވުމުގެ ކުރިން ދުޅަހެޔޮ ސިއްހަތުގެ މުހިއްމުކަން ދެނެގަންނާށެވެ.\nދުޅަހެޔޮ ސިއްހަތަކީ ﷲ ދެއްވާ އެންމެ ބޮޑު އެއް ނިއުމަތެވެ. އިންސާނުން ޚަލްގު ކުރެއްވި މަތިވެރި މަގުސަދު ކަމުގައިވާ، އެ އިލާހަށް ފުރިހަމައަށް ކިޔަމަންވެ އަޅުކަންކުރުން، ހާސިލުކުރެވެން އޮތީވެސް އަޅުގަނޑުމެން ދުޅަހެޔޮ ސިއްހަތެއްގައި ދެމިތިބެގެންނެވެ. ހަޔާތުގައި ދިމާވާ އެކިއެކި ހާދިސާތަކާ ފަސޭހައިން ކުރިމަތިލެވޭނީ އެ ކަންކަމަށް އެކަށީގެންވާ އާރާއިބާރު ހަށިގަނޑުގައި ހުރެގެންނެވެ.\nޢުބައިދު ﷲ ބިން މިޙްސަން އަލްއަންޞާރީ رَضِيَ اللَّهُ عَنْهُ ގެ އަރިހުން ރިވާވެގެންވެއެވެ. ރަސޫލު ﷲ ﷺ ޙަދީޘްކުރެއްވިއެވެ: «مَنْ أَصْبَحَ مِنْكُمْ مُعَافًى فِي جَسَدِهِ، آمِنًا فِي سِرْبِهِ، عِنْدَهُ قُوتُ يَوْمِهِ، فَكَأَنَّمَا حِيزَتْ لَهُ الدُّنْيَا». ”މީހަކު ހެނދުނު ހޭލާއިރު، އޭނާ ޖިސްމާނީ ގޮތުން ހެޔޮ ސިއްހަތުގައި ވާނަމަ، އަދި އޭނާގެ ނަފްސާމެދު އަމާންކަން އިހުސާސްކުރެވޭ ނަމަ، އަދި އޭނާގެ ދުވަހަށް ވާވަރަށް ކޮއްތު ލިބިފައިވާނަމަ، ފަހެ އެ މީހަކަށް މުޅި ދުނިޔެ އެއްކޮށް ލިބިފައިވާ ފަދައެވެ.“ [އިބްނު މާޖާ 4141]\nއިންސާނާއަށް ހެޔޮ ސިއްހަތެއް މުހިއްމުވާ މިންވަރު މި ޙަދީޘްއިން ސާފުކޮށް އެނގެއެވެ. ނަމަވެސް ގިނަ މީހުންނަށް ދުޅަހެޔޮ ސިއްހަތުގެ މުހިއްމުކަން އިހްސާސްވަނީ އެ ކަން ބީވެގެން ދިޔުމުންނެވެ. ސިއްހަތާމެދު ވެފައިވާ ޣާފިލުކަމުން ހޭލެވެނީ ބަލިމަޑުކަމާއި، މުސްކުޅިކަމާއި، ހަށިގަނޑުގެ ނިކަމެތިކަމާ ކުރިމަތިލާން ޖެހުމުންނެވެ.\nއިބްނު ޢައްބާސް رَضِيَ اللَّهُ عَنْهُ ގެ އަރިހުން ރިވާވެގެންވެއެވެ. ނަބިއްޔާ ﷺ ޙަދީޘް ކުރެއްވިއެވެ: «نِعْمَتَانِ مَغْبُونٌ فِيهِمَا كَثِيرٌ مِنَ النَّاسِ؛ الصِّحَّةُ وَالْفَرَاغُ». ”މީސްތަކުންގެ ތެރެއިން ގިނަ މީހުން ޣާފިލުވެ (ބޭކާރު ގޮތްގޮތުގައި ހޭދަކޮށް ގެއްލުވާލާ) ދެ ނިއުމަތެއް ވެއެވެ. އެއީ (ފުރިހަމަ) ސިއްހަތާއި ހުސްވަގުތެވެ.“ [ބުޚާރީ 6412]\nއެހެންކަމުން ބުއްދިވެރި ގޮތަކީ ސިއްހަތު ރައްކާތެރިވުމަށް ދުރާލާ ފިޔަވަޅު އެޅުމެވެ. ހަށިގަނޑަށް ފައިދާ ހުރި ކާނާ ކެއުމާއި، ސާފުތާހިރުކަން ދެމެހެއްޓުމެވެ. އަދި ކަސްރަތުކޮށް ހެދުމަކީ މާއްދީ ގޮތުން ލިބޭ މަންފާގެ އިތުރަށް، ހަށިގަނޑުގެ ރޫހާނީ ކާނާ ކަމަށްވާ އަޅުކަމާއި ހެޔޮ އަމަލުކުރުމަށް ލިބިދޭ ބާރެކެވެ.\nއަދިވެސް އަބޫ ހުރައިރާ رَضِيَ اللَّهُ عَنْهُ ގެ އަރިހުން ރިވާވެގެންވެއެވެ: ރަސޫލު ﷲ ﷺ ޙަދީޘް ކުރެއްވިއެވެ: «الْمُؤْمِنُ الْقَوِيُّ خَيْرٌ وَأَحَبُّ إِلَى اللَّهِ مِنَ الْمُؤْمِنِ الضَّعِيفِ...». ”ބަލިކަށި މުއުމިނަށް ވުރެ، ވަރުގަދަ މުއުމިނު ﷲ ގެ ޙަޟްރަތުގައި މާ ހެޔޮވެފައި ލޮބުވެތިކަން ބޮޑުވެގެންވެއެވެ...“ [މުސްލިމު 2664]\nވީމާ ހެޔޮ ސިއްހަތުގެ ބޭނުން އެންމެ ރަނގަޅު ގޮތުގައި ހިފުމަށް، ޒުވާންކަމުގެ އާރާބާރާއި ޖޯޝު ހަށިގަނޑުގައި ހުންނަ އިރު ހެޔޮ އަމަލުތައް ގިނަކޮށް، ﷲ ގެ ދީނަށް ހިދުމަތް ކޮށްދިނުމަށް އަވަސްވެގަންނަން ޖެހެއެވެ.\nއިންސާނާގެ ކޮންމެ ކަމަކީވެސް އެއާމެދު ސުވާލުކުރެވި، އެއަށް ޒިންމާވާން ޖެހޭނެ ކަމެކެވެ. އެ ގޮތުން އޭނާގެ ސިއްހަތު ބޭނުންކުރީ ކިހިނެއްތޯ، ﷲ އަށް ކިޔަމަންވުމަށްތޯ ނޫނީ އުރެދުމަށްތޯ، ގިޔާމަތް ދުވަހު ސުވާލު ކުރެވޭނެއެވެ. އެހެންކަމުން އަޅުގަނޑުމެންގެ ސިއްހަތާމެދު ބިރުވެތިވެ، އެއަށް ރައްކާތެރިވުން ހުއްޓެވެ. އަދި ބަލިވުމުގެ ކުރިން ދުޅަހެޔޮ ސިއްހަތުގެ ފައިދާ ހެޔޮ ގޮތުގައި ލިބިގަތުން ހުއްޓެވެ.","Dheenuge Magu Majalla\nhttps://t.me/DheenugeMagu/947"],["އަޝްރާފު","22/12/23","","ކުރީގެ އުއްމަތްތަކުގެ ތާރީޚުން އަދުގެ މި އުއްމަތަށް އަގުހުރި ފިލާވަޅެއް\nމަސްޖިދުލް އަޤްޞާގެ މާތް ބިމަކީ ގިނަ ޙަޟާރާތްތަކެއްގެ ކާމިޔާބަށާއި ނާކާމިޔާބަށް ހެކިވާ އަގުހުރި ބިމެކެވެ. ޝާމުކަރައިގެ ބަރަކާތްތެރި އެ ބިމަކީ، އިބްރާހީމްގެފާނާއި، އިސްޙާޤުގެފާނާއި، ޔަޢުޤޫބުގެފާނުފަދަ ނަބިއްޔުން ދިރިއުޅުއްވި ބިމެވެ. ޔޫސުފުގެފާނުގެ ޢިނާޔަތްތެރިކަމާ އެކު ޔައުޤޫބުގެފާނުގެ ދަރިފަސްކޮޅު މިޞްރަށް ހިޖުރަކުރިއެވެ. އެތާ އުޅުނު ޤިބްޠީންނާއެކު ބަނީ އިސްރާއީލުގެ ދަރިން ވަކި އުއްމަތެއްގެ ގޮތުގައި ދިރިއުޅުނެވެ. ޔޫސުފުގެފާނު އަވަހާރަ ވީފަހުން އެބައިމީހުން ކުރިމަތިލާން ޖެހުނީ ފިރުޢައުނުގެ އަނިޔާވެރިކަމާއެވެ.\nﷲ ވަޙީކުރެއްވިއެވެ. ”އަދި ފިރްޢައުނުގެ މީހުންގެ ކިބައިން ތިމަން އިލާހު ތިޔަބައިމީހުން ސަލާމަތްކުރެއްވި ހިނދު ހަނދުމަ ކުރާށެވެ. އެބައިމީހުން، ތިޔަބައިމީހުންނަށް ގަދަފަދަވެގެންވާ އަޒާބުގެ ރަހަދައްކަމުން ގެންދިޔައެވެ. އެބައިމީހުން ތިޔަބައިމީހުންގެ ފިރިހެން ދަރިން ކަތިލައި، އަދި ތިޔަބައިމީހުންގެ އަންހެން ދަރިން ނުމަރައި ބައިތިއްބިއެވެ. އެ ކަންތައްތަކުގައި، ތިޔަބައިމީހުންގެ ރައްބުގެ ހަޒްރަތުން ބޮޑުވެގެންވާ އިމްތިހާނެއް ތިޔަބައިމީހުންނަށް ވިއެވެ.“ [ބަޤަރާ 49]\nއެ އަޅުވެތިކަމުން ބަނީ އިސްރާއިލު ސަލާމަތްކޮށްދެއްވުމަށް ﷲ ފޮނުއްވެވީ މޫސާގެފާނެވެ. އެއަށްފަހު އެބައިމީހުންނަށް އަމުރުކުރެއްވީ ﷲ އެންގެވި ބިމަކަށް ވަދެ، އެ ތަން ހިފައިގެންތިބި ބަޔަކާ ހަނގުރާމަކުރުމަށެވެ. އަދި ނަސްރު ލިބޭނެކަމުގެ އުފާވެރި ޚަބަރުވެސް ދެއްވިއެވެ.\nމޫސާގެފާނު ވިދާޅުވިއެވެ. ”އޭ އަހަރެންގެ ގައުމުގެ މީހުންނެވެ. މުގައްދަސްވެގެންވާ ބިމަށް ތިޔަބައިމީހުން ވަންނާށެވެ. އެއީ ތިޔަބައިމީހުންނަށް ޓަކައި ﷲ ލިޔުއްވި ބިމެވެ. އަދި ތިޔަބައިމީހުން ފުރަގަސްދީ އެނބުރި ނުގަންނާށެވެ. އޭރުން ތިޔަބައިމީހުން ގެއްލެނިވެގެންވާ ބަޔަކުކަމުގައި ވެގެންދާނެއެވެ.“ [މާއިދާ 21]\nއޭރު ބަނީ އިސްރާއީލަށް އެ ބިން ލިޔުއްވީ އެޒަމާނުގައި އެބައިމީހުންނަކީ ސީދާވެގެންވާ ޝަރީޢަތް ގާއިމުކުރުމަށާއި، އީމާންކަމާއި އިސްލާހަށް ގޮވައިލުމުގެ މަސްއޫލިއްޔަތު އުފުލުމަށް، ﷲ އިޚްތިޔާރުކުރެއްވި ބަޔަކު ކަމުގައި ވީތީއެވެ.\nﷲ ވަޙީކުރެއްވިއެވެ. ”ހަމަކަށަވަރުން ލައުޙުލް މަޙްފޫޡަށް ފަހު ޒަބޫރުގައި ތިމަން އިލާހު ލިޔުއްވީމެވެ. ހަމަކަށަވަރުން ބިން ވާރުތަވެ މިލްކުވާނީ، ތިމަން އިލާހުގެ ސާލިހު އަޅުންނަށެވެ. ހަމަކަށަވަރުން އަޅުކަންކޮށް އުޅޭ އަޅުވެރިންނަށް ފުދޭނެ ވައުޒާއި ހަނދާންކޮށްދިނުން، މީގައިވާކަން ކަށަވަރެވެ.“ [އަންބިޔާ 105-106]\nނަމަވެސް އަދުއްވުންނާ ކުރިމަތިލާން ދެކޮޅުހަދައި އެ މީހުން ބުންޏެވެ. ”އޭ މޫސާގެފާނެވެ. ހަމަކަށަވަރުން ގަދަފަދަ ޖައްބާރު ބަޔަކު އެ ތާނގައި އެބަތިއްބެވެ. އަދި ހަމަކަށަވަރުން އެބައިމީހުން އެ ތަނުން ނުކުމެއްޖައުމަށް ދާންދެން، ތިމަންމެން އެތަނަކަށް ނުވަންނާނަމެވެ. ފަހެ އެބައިމީހުން އެ ތަނުން ނުކުމެއްޖެނަމަ، ދެން ހަމަކަށަވަރުން ތިމަންމެން (އެ ތަނަށް) ވަންނާނަމެވެ.“ [މާއިދާ 22] ”އެބައިމީހުން އެ ރަށުގައި ދެމިތިބިހައި ހިނދަކު ދުވަހަކުވެސް ތިމަންމެން އެ ރަށަކަށް ނުވަންނާނަމެވެ. ފަހެ ކަލޭގެފާނުގެ ރައްބާއި، ކަލޭގެފާނު ވަޑައިގެން އެބައިމީހުންނާ ހަނގުރާމަކުރާށެވެ. ހަމަކަށަވަރުން ތިމަންމެން މި ހުރި ތާނގައި ތިބޭނަމެވެ.“ [މާއިދާ 24]\nއެބައިމީހުން ބޭނުންވީ ހަނގުރާމަކުރުމެއް ނެތި، ދުޝްމިނުން އަމިއްލައަށް އެ ބިން ދޫކުރަންދެން ކަމެއްނުކޮށް މަޑުކުރާށެވެ. އަދި އެއްވެސް އުނދަގުލަކާއި ޤުރުބާނީއަކާ ނުލާ، ފަސޭހަކަމާއެކު އެ ބިމަށް ވަދެވުނު އިރަކުން ވަންނާށެވެ. އެ ގޮތުން اللهގެ ވައުދަށް އިތުބާރުކޮށް އެންގެވި ގޮތަށް މަސައްކަތްކުރުމުގެ ބަދަލުގައި، އެ މީހުން ދެއްކީ ފިނޑިކަމާއި ނުކިޔަމަންތެރިކަމުގެ އިންތިހާ ދަރަޖައެވެ. އެންމެ ފަހުން ނިކަމެތިކަން އިޚްތިޔާރުކުރުމުގެ ނަތީޖާއަކަށްވީ، ކޯފާއަށް ހުށަހެޅި، ނިއުމަތުން މަހްރޫމުވުމެވެ.\nﷲ ވަޙީކުރެއްވިއެވެ. ”ހަމަކަށަވަރުން އެބައިމީހުންގެ މައްޗަށް އެ ބިން ވަނީ ހަރާމްކުރެވިގެންނެވެ. ސާޅީސް އަހަރު ވާންދެނެވެ. ހައިރާންކަންމަތީ، ދެވޭނުދެވޭ ތަނެއް ނޭނގި، ބިމުގައި ވިއްސިވިހާލިވެގެން އެބައިމީހުން އުޅޭނެއެވެ. ފަހެ ފާސިގުވި ގައުމުގެ މީހުންގެ މައްޗަށް ކަލޭގެފާނު ހިތާމަނުކުރައްވާށެވެ.“ [މާއިދާ 26]\nބަނީ އިސްރާއީލު ހައްގު މަގުން އެއްކިބާވެފައިވީ ހިނދު، ﷲގެ ދީނަށް ތަބާވެ، އެ ދީން ގާއިމުކުރުމުގެ އަމަލީ ތަކުލީފާ ހަވާލުވެފައި އޮތީ މި މުސްލިމް އުއްމަތަށެވެ. އަހަރެމެންނަށް އޮތީ މާޒީގެ ހާދިސާތަކުން އިބުރަތް ހާސިލުކޮށް، އިމްތިހާނުތަކުގައި ކެތްތެރިވުމެވެ. ﷲގެ އިރާދަފުޅަށް ކިޔަމަންތެރިވެ، އީމާންތެރިކަމުގައި ސާބިތުވެތިބުމެވެ. ހައްގު ގޮތުގައި ދީނަށް އެނބުރި ރުޖޫއަވުމެވެ. ޤުރްއާނާއި ސުންނަތުގައި އަންގަވާފައިވާ އަމުރުތަކާއި ނަހީތައް ދަމަހައްޓުމެވެ. އިސްވެދިޔަ މަގުފުރެދިފައިވާ ގައުމުތަކުގެ ގޮތްތައް މުޅިން ދޫކޮށްލުމެވެ.","Dheenuge Magu Majalla\nhttps://t.me/DheenugeMagu/1039"],["އަޝްރާފު","1/12/24","","އިންސާފުވެރިކަމާ ލޯތްބާއެކު ކުދިން ބޮޑުކުރުން\nالله ތަޢާލާގެ މަތިވެރިވަންތަކަމާއި ކުޅަދުންވަންތަކަމުގެ އެންމެ ބޮޑު އެއް ދަލީލަކީ، އެ އިލާހު އެއް ނަފްސަކުން މީސްތަކުން އުފެއްދެވިކަމާއި، އެ ނަފްސަކުން އޭގެ ބައިވެރިޔާ އުފައްދަވާ، ދެން އެ ދެމަފިރިންނަށް ދަރިންނާއި ދަރިފަސްކޮޅު ދެއްވިކަމެވެ. ﷲ ވަހީ ކުރެއްވިއެވެ. \"އޭ މީސްތަކުންނެވެ. ތިޔަބައިމީހުންގެ ރައްބަށް ތިޔަބައިމީހުން ތަގުވާވެރިވާށެވެ. އެ އިލާހީ، އެންމެ ނަފްސަކުން ތިޔަބައިމީހުން ހެއްދެވި އިލާހެވެ. އަދި އެ ނަފްސުގެ ކިބައިން އޭގެ އަނެއް ޖިންސު ހެއްދެވިއެވެ. އަދި އެ ދެކަނބަލުންގެ ކިބައިން، ގިނަ ފިރިހެނުންނާއި، ގިނަ އަންހެނުން ފެތުރުއްވިއެވެ.\" [النساء: 1]\nދަރިންނަކީ الله ދެއްވާ އެންމެ ބޮޑު އެއް ނިއުމަތެވެ. އެ އިލާހު ވަޙީކުރެއްވިއެވެ. \"އަދި ﷲ، ތިޔަބައިމީހުންގެ ތެރެއިން ތިޔަބައިމީހުންނަށް ޓަކައި، އަނބިން ލައްވައި، އަދި ތިޔަބައިމީހުންގެ އަނބިންގެ ކިބައިން، ދަރިންނާއި، ދަރިންގެ ދަރިން ލެއްވިއެވެ...\" [النحل: 72] އަދިވެސް ﷲ ވަހީ ކުރެއްވިއެވެ. \"މުދަލާއި ދަރިންނަކީ ދުނިޔޭގެ ދިރިއުޅުމުގެ ޒީނަތްތެރިކަމެވެ...\" [الكهف: 46]\nހެޔޮލަފާ ދަރިން ލިބުމަށް الله ގެ ނަބިއްޔުން ވެސް އެދިވަޑައިގެންނެވިއެވެ. އެ ގޮތުން، ޒަކަރިއްޔާ ދުއާ ކުރެއްވިއެވެ. \"ފަހެ އިބަ އިލާހުގެ ރަހުމަތްފުޅުން މި އަޅާއަށް ވާރިޘަކު ދެއްވާފާނދޭވެ. އެއީ މި އަޅާއާއި، ޔައުގޫބުގެ އާލުވެރިންގެ ކިބައިން ވާރުތަވާނޭ ވާރިޘެކެވެ. އަދި އަޅުގެ ރައްބެވެ. އިބަ އިލާހު ރުހިވޮޑިގެންވާ އަޅަކު ކަމުގައި އޭނާ ލައްވައިފާނދޭވެ.\" [مريم: 5، 6] އަދި އިބްރާހީމް ވެސް ދުއާ ކުރެއްވިއެވެ. \"އަޅުގެ ރައްބެވެ. މި އަޅާއަށް ސާލިހުންގެ ތެރެއިން (ދަރިން) ދެއްވާނދޭވެ.\" [الصافات: 100]\nއަހަރުމެންގެ ލޮލުގެފިނިކަން ކަމަށްވާ މި ދަރިން ރަނގަޅު ގޮތުގައި ތަރުބިއްޔަތުކުރުން މަތީ ގާއިމުވެތިބުމަކީ، އަހަރުމެން މައިންބަފައިންގެ އެންމެ ބޮޑު އެއް މަސްއޫލިއްޔަތެވެ. އެއީ ދުނިޔެއާއި އާޚިރަތުގެ ލާބައާއި މަންފާއަށް ޓަކައި، އެ ކުދިންނަށް ވަރަށް މުހިއްމު ކަމެކެވެ. އަދި ކުދިންނަށް އެއްޗެހި ދޭ ދިނުމުގައި ވެސް އެ ކުދިންގެ މެދުގައި އިންސާފުވެރިވުމަށް ސީދާވެގެންވާ ޝަރީއަތް ވަނީ އަމުރުކޮށްފައެވެ.\nއެއްފަހަރަކު ބަޝީރު ބިން ސަޢްދު، އެކަލޭގެފާނުގެ ދަރިފުޅު ނުޢުމާނަށް ހަދިޔާއަކަށް އަޅެއް ދިނުމުން، ނުޢުމާނުގެ މަންމަ ޢަމްރާ ދެންނެވިއެވެ. (ތިޔަ ކަމުގެ މައްޗަށް) ރަސޫލު ﷲ ﷺ ހެކިނުކުރާހާ ހިނދަކު، ތިމަންނަ ތިޔަ ކަމަކަށް ނުރުހެމުއެވެ. ދެން ނަބިއްޔާ ﷺ ހެކި ކުރެއްވުމަށް ޓަކައި، އެކަލޭގެފާނު އަރިހަށް ބައްޕަ ގޮސް، އެ ޚަބަރު ދެއްވުމުން، ނަބިއްޔާ ޙަދީޘް ކުރެއްވިއެވެ: ”ނުޢުމާނަށް ދިން ފަދައިން، ތިބާގެ ކޮންމެ ދަރިއަކަށް ވެސް ދިނިންހެއްޔެވެ؟“ ބައްޕަ ނޫނެކޭ ބުނުމުން ނަބިއްޔާ ޙަދީޘް ކުރެއްވިއެވެ. ”ތިޔަބައިމީހުން ﷲ އަށް ބިރުވެތިވެ، ދަރިންގެ މެދުގައި އަދުލުވެރިވާށެވެ.“ އަދި އެހެން ރިވާޔަތެއްގައިވެއެވެ: ”ފަހެ ތިމަން ނަބިއްޔާ ހެކިނުކުރާށެވެ. އެހެނީ އަނިޔާވެރިކަމަށް ތިމަން ނަބިއްޔާ ހެކިނުވަމެވެ.“ އަދި އެހެން ރިވާޔަތެއްގައިވެއެވެ: ”ތިބާގެ ދަރިން، ތިބާއަށް ހެޔޮކޮށް ހިތުމުގައި ހަމަހަމަވުމުން ތިބާ އުފާނުކުރާނެހެއްޔެވެ؟“ ދެން އެ ދިން ހަދިޔާ ބައްޕަ އަނބުރާ ގެންދިޔައެވެ. [صحيح البخاري 2587]\nހަދިޔާ ދިނުމުގައި ހަމަހަމަވާން ޖެހޭނީ ވާޖިބުވެގެންވާ ހޭދައިގެ އިތުރަށް ދޭ ތަކެތީގައެވެ. އަދި ކޮންމެ ކުއްޖަކަށް ވެސް އެ ކުއްޖެއްގެ ބޭނުންތަކާ އެއްވަރަށް ހޭދަ ކުރުންހުއްޓެވެ. އެ ގޮތުން ބޮޑުވެފައިވާ ކުއްޖާއާއި ކިރުތުނބުގައި އޮތް ޅަކުއްޖާއާ ތަފާތުކަމެއް ހުންނާނެއެވެ. އަދި ފިރިހެން ކުއްޖާއާއި އަންހެންކުއްޖާ ވެސް ތަފާތެވެ. ﷲ ވަހީ ކުރެއްވިއެވެ. \"ތިޔަބައިމީހުންގެ ދަރިންނާމެދު، ﷲ ތިޔަބައިމީހުންނަށް ވަސިއްޔަތް ކުރައްވައެވެ. އަންހެން ދެ ދަރިންގެ ބަޔާ އެއްފަދަ ބަޔެއް ފިރިހެން ދަރިޔަކަށްވެއެވެ...\" [النساء: 11] އަދިވެސް ﷲ ވަހީ ކުރެއްވިއެވެ. \"...އަދި ފިރިހެނަކު އަންހެނަކާ އެއްފަދަވެގެން ނުވެއެވެ...\" [آل عمران 11] އަދި އޭގެ އިތުރަށް އުމުރާއި، ހެދުމާއި، ކެއިންބުއިމާއި، ހެދިބޮޑުވުމާއި، އުޅޭ މާހައުލުގެ ގޮތުން ވެސް ކުދިން ތަފާތުވެގެންދެއެވެ. އެހެންކަމުން ހޭދަ ކުރުން އޮތީ އެ ކުއްޖެއްގެ ހާލަތަށް ރިއާޔަތްކޮށްގެންނެވެ. ވާޖިބުވެގެންވާ ހޭދައިގައި އަދުލުވެރިވުމަކީ މިއީއެވެ. ނަމަވެސް މީގެ އިތުރަށް އެއްޗެހި ދޭ ދިނުމުގައި އަދުލުވެރިވުމަކީ، އެއްވެސް ކުއްޖަކަށް ވަކި އެއްޗެއް ދީގެން ޚާއްސަ ނުކުރުމެވެ. އެ ގޮތުން އެއް ދަރިއަކަށް ހަދިޔާ ނުދީ، އެހެން ދަރިއަކަށް ހަދިޔާއެއް ދީގެން ނުވާނެއެވެ.\nކުދިންގެ މެދުގައި މިފަދައިން ތަފާތު ކުރުމަކީ އެ ކުދިންނަށް ނަފްސާނީ ގޮތުން ނޭދެވޭ ގިނަ އަސަރުތަކެއް ކުރާ ކަމެކެވެ. އަދި ކުދިންގެ މެދުގައްޔާއި، ކުދިންނާ މައިންބަފައިންނާ ދެމެދު އޮންނަ ގުޅުމަށް ވެސް ބުރޫއަރާ ކަމެކެވެ. މިފަދަ ކުދިން އަމިއްލަ ނަފްސަށް ކުރާ އިތުބާރު ކުޑަވެ، ކަންކަމާ ކުރިމަތިލާން ޖެހިލުންވެ، މީހުންގެ ސަމާލުކަން ހޯދަން މާ ބޮޑަށް އުޅެއެވެ. މި ކަންކަމުން އެ ކުދިން ރައްކާތެރިކުރުމަށް ޓަކައި، އެ ކުދިންނާމެދު އިންސާފުވެރިވެ، ކޮންމެ ކުއްޖަކީ ވެސް މައިންބަފައިންގެ ލޯތްބާއި އަޅާލުން ފުރިހަމައަށް ލިބޭނެ ކުއްޖެއްކަން އެ ކުދިންނަށް އިހުސާސް ކޮށްދޭންޖެހެއެވެ.\nކުދިންނަކީ ﷲ ދެއްވާފައިވާ އަމާނާތެކެވެ. އަދި މި އަމާނާތާމެދު އަހަރުމެންނާ ސުވާލު ކުރެވޭނެއެވެ. އެހެންކަމުން މައިންބަފައިން ކުދިން ބޮޑު ކުރުމުގައި އިންސާފުވެރިކަމާއި ލޯބި އަށަގަންނުވަން ޖެހެއެވެ. އަދުލުވެރިކަމާއެކީ އެ ކުދިންނާ މުއާމަލާތްކުރުމުން، އަހަރުމެން މައިންބަފައިންގެ ދީނީ ވާޖިބު އަދާކުރުމުގެ އިތުރަށް، މުސްތަގްބަލުގައި އަދުލަށް ލޯބިކުރާ، ކެރިހުރެ ހިތްވަރާއެކު ކަންކަމާ ކުރިމަތިލެވޭ ދަރިފަސްކޮޅެއްގެ ބިންގާ އެޅިގެންދާނެއެވެ. ދުއާއަކީ، ކުދިން ބެލުމުގައި އަހަރުމެން މި ކުރާ މަސައްކަތުގައި ބަރަކާތްލައްވައި، އެ ކުދިންނަކީ އަހަރުމެން މި ދަސްކޮށްދޭ ރަނގަޅު ސިފަތައް އަށަގެންފައި ހުރި، މުޖުތަމައަށް ފައިދާ ކުރާ ސާލިހު ބަޔެއް ކަމުގައި ލެއްވުމެވެ.","Dheenuge Magu Majalla\nhttps://t.me/DheenugeMagu/1059"],["އަޝްރާފު","29/3/24","","އަހަރުގައި އަންނާނެ އެންމެ ހެޔޮ ރޭތައް\nބަރަކާތްތެރި ރަމަޟާން މަސް ނިމުމާ ގާތްވަމުން އަންނަ އިރު، ފަހު ދިހައަށް މުސްލިމުން ކުރަމުންދާ އިންތިޒާރު ގަދަވަމުން އާދެއެވެ. އެ ރޭތަކުގައި ގުރްއާން ކިޔެވުމާއި، ސުންނަތް ނަމާދުކުރުމާއި، އިއުތިކާފުގައި ތިބުމާއި، ސަދަގާތް ދިނުމާއި، ދުއާކުރުމާއި، ޒިކުރުކުރުމާއި، ހެޔޮ ޢަމަލުކުރުމުގައި މުސްލިމުން ގަދައަޅައި މަސައްކަތްކުރެއެވެ. އެހެނީ މި ރޭތަކަކީ الله އާ ކުއްތަންވެ، ފާފަތައް ފުއްސެވުމަށާއި ދުއާ އިޖާބަވުމަށް ލިބިގެންދާ ރަނުގެ ފުރުސަތެކެވެ.\nއަދި މި ރޭތަކުގެ އެންމެ ޚާއްސަ ކަމަކީ، ލައިލަތުލް ގަދްރި މިއިން ރެއެއްގައި ހިމެނިގެންވުމެވެ. ކީރިތި ގުރުއާނުގައި ލައިލަތުލް ގަދްރިގެ ސިފަކުރައްވައި ﷲ ތަޢާލާ ވަހީކުރެއްވިއެވެ: ”ލައިލަތުލް ގަދުރި، އެއްހާސް މައްސަރަށް ވުރެ ހެޔޮކަން ބޮޑެވެ.“ [القدر 3] އަދި އެ ރޭގެ ހެޔޮކަމާއި މަތިވެރިކަން ބަޔާންކުރައްވާ ނަބީ ﷺ ޙަދީޘްކުރެއްވިއެވެ. ”އީމާންކަމާއެކު، އަދި ސަވާބަށް އެދޭ ހާލު ލައިލަތުލް ގަދްރިގައި ރޭއަޅުކަންކުރި މީހަކަށް، އޭނާގެ އިސްވެދިޔަ ފާފަތައް ފުއްސެވޭހުއްޓެވެ.“ [البخاري 1901]\nއެ ރެޔަކީ ބަރަކާތާއި ރަހްމަތުން ފުރިގެންވާ ޚާއްސަ ރެއަކަށް ވާތީ، އެ ރޭގެ ސަވާބާއި ދަރުމަ ހޯދުމަށް އެކަލޭގެފާނުގެ ސަހާބީންނަށް ބާރުއަޅުއްވަމުން ރަސޫލު ﷲ ﷺ ޙަދީޘްކުރެއްވިއެވެ: ”ފަހު ދިހައިގެ އޮނަހިރި ރޭތަކުގައި ލައިލަތުލް ގަދްރި ހޯދުމަށް ތިޔަބައިމީހުން ގަދައަޅާ މަސައްކަތްކުރާށެވެ.“ [البخاري 2017] އަދިވެސް ޢާއިޝާ رَضِيَ اللَّهُ عَنْهَا ގެ އަރިހުން ރިވާވެގެންވެއެވެ. \"ފަހު ދިހަ ވަނުމުން، ނަބީ ﷺ އެކަލޭގެފާނުގެ އިޒާރުކޮޅު ބާރުކުރައްވައެވެ. އަދި އެކަލޭގެފާނުގެ ރޭތައް އިހްޔާކުރައްވައެވެ. އަދި އެކަލޭގެފާނުގެ އަހުލުވެރިން ހޭލުއްވައެވެ.\" [البخاري 2024] އެބަހީ، އަނބިކަނބަލުންނާއެކު ޖިމާއުވުން ދޫކުރައްވާ، ރޭގަނޑު ހޭލާ ހުންނަވާ، އަޅުކަމައިގެން ގަދައަޅުއްވާ މަސައްކަތްކުރައްވައެވެ. އަދިވެސް ޢާއިޝާ رَضِيَ اللَّهُ عَنْهَا ވިދާޅުވިއެވެ: އެހެން ރޭތަކުގައި މަސައްކަތް ނުކުރައްވާ ވަރަށް ފަހު ދިހައިގައި ރަސޫލު ﷲ ﷺ (ހެޔޮ އަމަލުކުރުމުގައި) ގަދައަޅުއްވާ މަސައްކަތްކުރައްވައެވެ. [مسلم 1175]\nހީވާގިކަމާ އެކު އަޅުކަންކޮށް، އެ ރޭ ހޯދުމަށް މަސައްކަތްކުރުމުގައި ކިޔަންވީ ދުއާ، އަންނަނިވި ޙަދީޘްއިން ދޭހަވެއެވެ. ޢާއިޝާ ދެންނެވިއެވެ: އޭ ﷲ ގެ ރަސޫލާއެވެ. ކަލޭގެފާނު ދެކިލައްވާ ގޮތުގައި، ތިމަން ކަމަނާއަށް ލައިލަތުލް ގަދްރިއަކީ ކޮން ރެއެއްކަން އެނގިއްޖެ ނަމަ، އެ ރޭގައި ތިމަން ކަމަނާ ދަންނަވާނީ ކީކޭތޯއެވެ؟ އެކަލޭގެފާނު ޙަދީޘްކުރެއްވިއެވެ: ”ކަމަނާ ދަންނަވާށެވެ: (اللَّهُمَّ ‌إِنَّكَ ‌عَفُوٌّ تُحِبُّ الْعَفْوَ فَاعْفُ عَنِّي) މާނައީ: ޔާ ﷲ، ހަމަކަށަވަރުން އިބައި ލާހީ ގިނަގިނައިން ޢަފޫކުރައްވާ، ޢަފޫކުރެއްވުމަށް ލޯބިކުރައްވާ އިލާހެވެ. ފަހެ މި އަޅާގެ ކިބައިން އަފޫ ކުރައްވާނދޭވެ.“ [الترمذي 3513]\nއިސްލާމީ އުއްމަތުގެ އެންމެ ތަގުވާވެރި ބޭކަލުން ކަމުގައިވި ސަލަފުއް ޞާލިޙުން ރަމަޟާން މަހުގެ އަގު ފުރިހަމައަށް ވަޒަންކުރެއްވިއެވެ. އެ ގޮތުން ޙަސަން އަލްބަޞްރީ ވިދާޅުވިއެވެ: ހަމަކަށަވަރުން ﷲ ރަމަޟާން މަސް ލެއްވެވީ އެ އިލާހުގެ ޚަލްގުތަކުން ވާދަކުރާ މައިދާނެއްގެ ގޮތުގައެވެ. އެބައިމީހުން އެތާ ވާދަކުރަނީ، އެ އިލާހަށް ކިޔަމަންވެގެން، އެ އިލާހުގެ ރުއްސެވުން ހޯދުމަށެވެ. ދެން ފަހެ ބަޔަކު މީހުން ކުރިއަރާ މޮޅުވެއެވެ. އަދި އެހެން ބަޔަކު ފަހަތަށް ޖެހި ދެރަވެއެވެ. ފަހެ އެ ދުވަހެއްގައި ހެޔޮ ކަންތައް ކުރާ މީހުން ކާމިޔާބުވެ، އަދި ބާތިލު ކަންތައް ކުރާ މީހުން ބަލިވާ ދުވަހު، ކުޅެމަޖާކޮށް ހޭންހުރި މީހާގެ އަޖައިބުކަމާއެވެ. [لطائف المعارف 376]\nއެހެންކަމުން ރަމަޟާން މަހުގެ ނިމުން ގާތްވަމުން އަންނައިރު، އެންމެ ފުރިހަމަ ތަގުވާވެރިކަމާއި އިޚްލާޞްތެރިކަމާއެކު މި ފަހު ރޭތަކާ ބައްދަލުކުރަމާ ހިނގާށެވެ. އަޅުގަނޑުމެންގެ ލޮބުވެތި ރަސޫލު ﷲ ﷺ ދެއްކެވި މަގުން ހެޔޮ އަމަލުކުރުމުގައި ކުރިއަރާ ދަމާ ހިނގާށެވެ. ލައިލަތުލް ގަދްރިއަށް ހެކިވުމާއި، އެ ރޭގެ ފައިދާ ފުރިހަމަ ގޮތުގައި ހާސިލުކުރުމުގެ ތައުފީގު الله ތަޢާލާ އަހަރެމެންނަށް ދެއްވާށިއެވެ. އާމީން.","Dheenuge Magu Majalla\nhttps://t.me/DheenugeMagu/1124"],["އަޝްރާފު","2/5/24","مناصحة الإِمَام وهب بن مُنَبّه (114 هـ) لرجل تأثر بِمذهب الْخَوَارِج\nعن علي بن المديني: حدثنا هشام بن يوسف، أخبرني داود بن قيس، قال: ‌كان ‌لي ‌صديق [من أهل بيت خولان من خضور] ‌يقال ‌له: ‌أبو ‌شمر ‌ذو ‌خولان، فخرجت من صنعاء أريد قريته، فلما دنوت منها، وجدت كتابا مختوما إلى أبي شمر، فجئته، فوجدته مهموما حزينا، فسألته عن ذلك، فقال: قدم رسول من صنعاء، فذكر أن أصدقاء لي كتبوا لي كتابا، فضيعه الرسول. قلت: فهذا الكتاب. فقال: الحمد لله. ففضه، فقرأه، فقلت: أقرئنيه. فقال: إني لأستحدث سنك. قلت: فما فيه؟ قال: ضرب الرقاب. قلت: لعله كتبه إليك ناس حرورية في زكاة مالك. قال: من أين تعرفهم؟ قلت: إني وأصحابا لي نجالس وهب بن منبه، فيقول لنا: احذروا أيها الأحداث الأغمار هؤلاء الحروراء، لا يدخلونكم في رأيهم المخالف، فإنهم عرة لهذه الأمة.\nفدفع إلي الكتاب، فقرأته، فإذا فيه: سلام عليك، فإنا نحمد إليك الله، ونوصيك بتقواه، فإن دين الله رشد وهدى، وإن دين الله طاعة الله، ومخالفة من خالف سنة نبيه، فإذا جاءك كتابنا، فانظر أن تؤدي - إن شاء الله - ما افترض الله عليك من حقه، تستحق بذلك ولاية الله، وولاية أوليائه، والسلام.\nقلت له: فإني أنهاك عنهم. قال: فكيف أتبع قولك، وأترك قول من هو أقدم منك؟! قلت: فتحب أن أدخلك على وهب حتى تسمع قوله؟ قال: نعم. فنزلنا إلى صنعاء، فأدخلته على وهب - ومسعود بن عوف وال على اليمن من قبل عروة بن محمد - فوجدنا عند وهب نفرا. فقال لي بعض النفر: من هذا الشيخ؟ قلت: له حاجة. فقام القوم، فقال وهب: ما حاجتك يا ذا خولان؟ فهرج، وجبن، فقال لي وهب: عبر عنه. قلت: إنه من أهل القرآن والصلاح، والله أعلم بسريرته، فأخبرني: أنه عرض له نفر من أهل حروراء، فقالوا له: زكاتك التي تؤديها إلى الأمراء لا تجزئ عنك، لأنهم لا يضعونها في مواضعها، فأدها إلينا،\nورأيت يا أبا عبد الله أن كلامك أشفى له من كلامي فقال: يا ذا خولان، أتريد أن تكون بعد الكبر حروريا، تشهد على من هو خير منك بالضلالة؟! فماذا أنت قائل لله غدا حين يقفك الله ومن شهدت عليه؟ فالله يشهد له بالإيمان، وأنت تشهد عليه بالكفر، والله يشهد له بالهدى، وأنت تشهد عليه بالضلالة، فأين تقع إذا خالف رأيك أمر الله؟ وشهادتك شهادة الله؟ أخبرني يا ذا خولان، ماذا يقولون لك؟ فتكلم عند ذلك، وقال لوهب: إنهم يأمرونني أن لا أتصدق إلا على من يرى رأيهم، ولا أستغفر إلا له. فقال: صدقت، هذه محنتهم الكاذبة، فأما قولهم في الصدقة: فإنه قد بلغني أن رسول الله صلى الله عليه وسلم ذكر أن امرأة من أهل اليمن دخلت النار في هرة ربطتها، أفإنسان ممن يعبد الله يوحده ولا يشرك به أحب إلى الله أن يطعمه من جوع أو هرة؟! والله يقول: {ويطعمون الطعام على حبه مسكينا ويتيما وأسيرا} [الإنسان: 8] الآيات. وأما قولهم: لا يستغفر إلا لمن يرى رأيهم، أهم خير أم الملائكة، والله يقول: {ويستغفرون لمن في الأرض} [الشورى: 5] ، فوالله ما فعلت الملائكة ذلك حتى أمروا به: {لا يسبقونه بالقول وهم بأمره يعملون} [الأنبياء: 27] ، وجاء ميسرا: {ويستغفرون للذين آمنوا} [غافر: 7]\n[ألا ترى] يا ذا خولان، إني قد أدركت صدر الإسلام، فوالله ما كانت الخوارج جماعة قط، إلا فرقها الله على شر حالاتهم، وما أظهر أحد منهم قوله، إلا ضرب الله عنقه [وما ‌اجتمعت ‌الأمة ‌على ‌رجل قط من الخوارج]، ولو مكن الله لهم من رأيهم، لفسدت الأرض، وقطعت السبل والحج، ولعاد أمر الإسلام جاهلية [حتى يعود الناس يسثغيثون برؤوس الجبال كما كانوا في الجاهلية]، وإذا لقام [أكثر من عشرة أو عشرين رجلا ليس منهم رجل إلا وهو] يدعو إلى نفسه [بالخلافة]، مع كل واحد منهم أكثر من عشرة آلاف، يقاتل بعضهم بعضا، ويشهد بعضهم على بعض بالكفر، حتى يصبح المؤمن خائفا على نفسه ودينه ودمه وأهله وماله، لا يدري [اين يسلك أو] مع من يكون، قال تعالى: (ولولا دفع الله الناس بعضهم ببعض لفسدت الأرض} [البقرة: 251] [وقال \" واعتصموا بحبل الله جميعا \" حتى بلغ \" تهتدون \"]، وقال: {إنا لننصر رسلنا والذين آمنوا} [\" إلى \" الإشهاد \"] [غافر: 51] [ وقال الله تعالى \" ولفد أرسلنا من قبلك رسلا إلى قومهم \" حتى بلغ \" نصر المؤمنين \"] [الرُّوم: 47]، فلو كانوا مؤمنين لنصروا، وقال: {وإن جندنا لهم الغالبون} [الصافات: 173] [فلو كانوا جند الله غلبوا]. [وقال \" وعد الله الذين آمنوا منكم وعملوا الصالحات ليستخلفنهم \" حتى \" لا يشركون بي شيئا \" [النُّور: 55] فأين هم من هذا]\nألا يسعك يا ذا خولان من أهل القبلة ما وسع نوحا من عبدة الأصنام، إذ قال له قومه: {أنؤمن لك واتبعك الأرذلون} [الشعراء: 111] … ، إلى أن قال:\n[واعلم أن دخولك علي رحمة لك إن سمعت قولي وقبلت نصيحتي لك وحجة عليك غدا عند الله إن تركت كتاب الله وعدت إلى رأي الحروراء]\nفقال ذو خولان: فما تأمرني؟ قال: أنظر زكاتك، فأدها إلى من ولاه الله أمر هذه الأمة، وجمعهم عليه، فإن الملك من الله وحده وبيده، يؤتيه من يشاء [وينزعه ممن يشاء فمن ملكه الله لم يقدر أحد أن ينزعه منه]، فإذا أديتها إلى والي الأمر، برئت منها، وإن كان فضل، فصل به أرحامك ومواليك وجيرانك والضيف.\n[فقام ذو خولان] فقال: أشهد أني نزلت عن رأي الحرورية [وصدقت ما قلت] فلم يلبث ذو خولان إلا يسيرا حتى مات.\n[سير أعلام النبلاء 4/553، تاريخ دمشق 63/383]","ޚަވާރިޖުންގެ އަގީދާއިން އަސަރުކޮށްފައި ހުރި މީހަކަށް، ތާބިޢީ ބޭކަލެއް ކަމަށްވާ ވަހްބު ބިން މުނައްބިހް ދެއްވި ނަސޭހަތް\nޢަލީ ބިން އަލްމަދީނީގެ އަރިހުން ރިވާވެގެންވެއެވެ: އަހަރެމެންނަށް ކިޔައިދިނީ ހިޝާމު ބިން ޔޫސުފެވެ. ވިދާޅުވިއެވެ: އަހަރެންނަށް ޚަބަރު ދިނީ ދާވޫދު ބިން ގައިސެވެ. ވިދާޅުވިއެވެ:\n(ޔަމަނުގެ ރަށެއް ކަމަށްވާ) ޚަޟޫރުގައި، ޚައުލާން ގަބީލާގެ އެކުވެރިއަކު އަހަރެންގެ ހުއްޓެވެ. އޭނާއަށް އަބޫ ޝަމިރު ޛޫ ޚައުލާނެވެ ކިޔުނެވެ. އެއްފަހަރަކު އަހަރެން ޞަންޢާއިން ނުކުމެ ޛޫ ޚައުލާންގެ ރަށަށް ދިޔަ މަގުމަތީގައި، އޭނާއަށް ފޮނުވާފައިވާ ސިޓީއެއް ފެނުނެވެ. ދެން އޭނާގެ ގާތަށް ދެވުމުން، އޭނާ ކަންބޮޑުވެ މާޔޫސްވެފައި ހުއްޓާ ދުށީމެވެ. އެކަމާ މެދު ސުވާލުކުރުމުން އޭނާ ބުންޏެވެ: އަހަރެންގެ އެކުވެރިންތަކެއް އަހަރެންނަށް ފޮނުވި ސިޓީއެއް ގެނައުމުގެ ތެރޭގައި، އެ ގެނައި މީހާ އަތުން އެ ގެއްލިއްޖެއެވެ. އަހަރެން ބުނީމެވެ: ފަހެ އެ ސިޓީ މިހުރީއެވެ. އޭނާ ބުންޏެވެ: ﷲ އަށް ހަމްދުކުރަމެވެ. ދެން އޭނާ އެ ހުޅުވާފައި ކިޔާލައިފިއެވެ.\nދެން އަހަރެން ބުނީމެވެ: އަހަރެންނަށް ތި ސިޓީ ކިޔައިދޭށެވެ. އޭނާ ބުންޏެވެ: ހަމަކަށަވަރުން (ތިޔަ ކަމަށް) ތިބާ އުމުރުން މާ ހަގުކަމަށް އަހަރެން ދެކެމެވެ. އަހަރެން އެހީމެވެ: އޭގައި ވަނީ ކީކޭހެއްޔެވެ؟ އޭނާ ޖަވާބުދިނެވެ: ކަނދުރާގައި ޖެހުމެވެ. (އެބަހީ: ހަރުކަށި ވާހަކައެކެވެ.) އަހަރެން ބުނީމެވެ: ރަނގަޅަށް ވިއްޔާ، ޙަރޫރާގެ މީހުން (އެބަހީ: ޚަވާރިޖުން) ތިބާއަށް ސިޓީ ފޮނުވީއެވެ. އޭނާ އެހިއެވެ: ތިބާއަށް އެ މީހުން އެނގެނީ ކިހިނެއްހެއްޔެވެ؟ އަހަރެން ބުނީމެވެ: ހަމަކަށަވަރުން އަހަރެންނާއި އަހަރެންގެ އަސްހާބުން، ވަހްބު ބިން މުނައްބިހުގެ އަރިހު މަޖްލިސްކުރަމެވެ. ފަހެ އެކަލޭގެފާނު، އަހަރުމެންނަށް ވިދާޅުވެއެވެ: އޭ އުމުރުން ހަގު، ތަޖުރިބާ މަދު ކުދިންނެވެ. މިހިރަ ޙަރޫރީންނާ މެދު ތިޔަބައިމީހުން ސަމާލުވެ ރައްކާތެރިވާށެވެ. އެ މީހުންގެ ޚިލާފުވެފައިވާ ރައުޔަށް ތިޔަބައިމީހުން ވެއްދިޔަނުދޭށެވެ. އެހެނީ ހަމަކަށަވަރުން އެ މީހުންނަކީ މި އުއްމަތަށް އެންމެ ނުބައި މީހުންނެވެ. ދެން އޭނާ އެ ސިޓީ އަހަރެންނަށް ކިޔާލަން ދިނުމުން، އަހަރެން ބުނީމެވެ: ތިބާ އެ މީހުންނާ އެކީ އުޅެން އަހަރެން ނަހީކުރަމެވެ. އޭނާ ބުންޏެވެ: ތިބާއަށް ވުރެ އިސް މީހުންގެ ބަސް ދޫކޮށް، ތިބާގެ ބަހަށް އަހަރެން ތަބާވާނީ ކިހިނަކުންހެއްޔެވެ؟ އަހަރެން ބުނީމެވެ: ފަހެ ތިބާ ގޮވައިގެން ވަހްބުގެ އަރިހަށް ގޮސް، އޭނާގެ ބަސް އަޑުއަހަން ތިބާއަށް ކަމުދާނެހެއްޔެވެ؟ އޭނާ ބުންޏެވެ: އާއެކެވެ. ދެން އަހަރެމެން ޞަންޢާއަށް ދަތުރުކޮށް، ވަހްބުގެ އަރިހަށް ދިޔައިމެވެ. އޭރު އެތާ އެހެން ބަޔަކު ތިއްބެވެ. އެ ތަނުން މީހަކު ޛޫ ޚައުލާނަށް އިޝާރާތްކޮށް، މި އުމުރުން ދުވަސްވެފައި ހުރި މީހަކީ ކާކުތޯ އެހިއެވެ. އަހަރެން ބުނީމެވެ: އޭނާގެ ހާޖަތެއް ވެއެވެ. އެ ހިސާބުން މީސްތަކުން ތެދުވެ އެ ތަނުން ނުކުމެއްޖެއެވެ. ދެން ވަހްބު ވިދާޅުވިއެވެ: ތިބާގެ ހާޖަތަކީ ކޮބައިހެއްޔެވެ؟ ފަހެ ޛޫ ޚައުލާނަށް ދޫއޮޅި، ނުކެރޭ ގޮތް ވިއެވެ. ދެން ވަހްބު، އަހަރެންނަށް ވިދާޅުވިއެވެ: އޭނާގެ މަތިން ވާހަކަދައްކާށެވެ. އަހަރެން ދެންނެވީމެވެ: ހަމަކަށަވަރުން އޭނާއަކީ ގުރުއާނާއި ހެޔޮކަމުގެ އަހުލުވެރިއެކެވެ. އަދި އޭނާގެ ހިތުގެ ސިއްރުތަކާމެދު މޮޅަށް ދެނެވޮޑިގެންވަނީ ﷲ އެވެ. ދެން ޙަރޫރާގެ ބަޔަކު ޛޫ ޚައުލާނާ ދެއްކި ވާހަކަތައް ކިޔާދިނީމެވެ. އަދި ބުނީމެވެ: އޭ އަބޫ ޢަބްދު ﷲ (އެބަހީ: ވަހްބު) އެވެ. އަހަރެންގެ ބަހަށް ވުރެ، ތިބާގެ ބަސް އޭނާއަށް މާ ފުދިފައި (ހެޔޮމަގާ) ގާތްކޮށްދޭނެކަމަށް އަހަރެން ދެކެމެވެ. ވަހްބު ވިދާޅުވިއެވެ: އޭ ޛޫ ޚައުލާނެވެ. ތިބާ އުމުރުން ދޮށިވުމަށް ފަހު ޙަރޫރީއަކަށް ވާން އެދެނީހެއްޔެވެ؟ ތިބާއަށް ވުރެ ހެޔޮ މީހުން މަގުފުރެދިފައިވާ ކަމަށް ތިބާ ހެކިވަނީހެއްޔެވެ؟ މާދަމާ ތިބާއާއި އެ މީހަކާ ދެކޮޅަށް ތިޔަ ހެކިވި މީހާ، ﷲ ގެ ޙަޟްރަތުގައި ހުއްޓި ހުންނަ ހިނދު، ތިބާ ﷲ އަށް ދަންނަވާނީ ކީކޭހެއްޔެވެ؟ ފަހެ އެ މީހެއްގެ މައްޗަށް އީމާންކަމައިގެން ﷲ ހެކިވެވޮޑިގަންނަވާ ހިނދު، ތިބާ އޭނާގެ މައްޗަށް ކާފަރުކަމައިގެން ހެކިވެއެވެ. އަދި ހިދާޔަތައިގެން އޭނާގެ މައްޗަށް ﷲ ހެކިވެވޮޑިގަންނަވާ ހިނދު، ތިބާ އޭނާގެ މައްޗަށް މަގުފުރެދުމައިގެން ހެކިވެއެވެ. ފަހެ ތިބާގެ ރައުޔު ﷲ ގެ އެންގެވުމާ ޚިލާފުވެއްޖެ ނަމަ، އަދި ތިބާގެ ހެކިވުން ﷲ ގެ ހެކިވެވޮޑިގަތުމާ ޚިލާފުވެއްޖެ ނަމަ، ދެން ތިބާ ވާނީ ކޮންތާކުހެއްޔެވެ؟ ނިކަން އަހަރެންނަށް ޚަބަރު ދީބަލާށެވެ. އޭ ޛޫ ޚައުލާނެވެ. އެ މީހުން (އެބަހީ: ޚަވާރިޖުން) ތިބާ ގާތު ބުނަނީ ކީކޭހެއްޔެވެ؟\nއެ ހިނދު އޭނާ ވާހަކަދައްކައި، ވަހްބަށް ދެންނެވިއެވެ: އެ މީހުން އަހަރެންނަށް އަންގަނީ، އެ މީހުންގެ ރައުޔު ގަބޫލުކުރާ ބަޔަކަށް މެނުވީ ޒަކާތް ނުދިނުމަށެވެ. އަދި އެއިން މީހަކަށް މެނުވީ ފާފަ ފުއްސެވުން އެދި ދުއާ ނުކުރުމަށެވެ. ފަހެ ވަހްބު ވިދާޅުވިއެވެ: ތިޔަ ބުނީ ތެދަށެވެ. ތިޔައީ އެ މީހުންގެ ދޮގުވެރި އިމްތިހާނެވެ.\nއޭނާއަށް ނަސޭހަތް ދެމުން ވަހްބު ވިދާޅުވިއެވެ: އޭ ޛޫ ޚައުލާނެވެ. ހަމަކަށަވަރުން އިސްލާމް ދީނުގެ ކުރީކޮޅު އަހަރެން ދުށްކަން ތިބާއަށް ނުފެންނަނީހެއްޔެވެ؟ ފަހެ ﷲ ގަންދީ ބުނަމެވެ. އެ މީހުންގެ ކަންތައްތައް ހުރިލެއް ނުބައިކަމުން، ﷲ އެ މީހުން ބައިބައިކުރައްވާ ގޮތުގައި މެނުވީ، ދުވަހަކުވެސް ޚަވާރިޖުން އެއްވެ ޖަމާއަތެއް ކަމުގައި ނުވެއެވެ. އަދި އެ މީހެއްގެ ކަނދުރާގައި ޖެހެން ﷲ މެދުވެރިކުރައްވާ ގޮތުގައި މެނުވީ، އެ މީހުންގެ ތެރެއިން އެއްވެސް މީހަކު އޭނާގެ ރައުޔު ފާޅުކުރާ ކަމުގައެއް ނުވެއެވެ. އަދި ދުވަހަކު ވެސް ޚަވާރިޖުންގެ މީހެއްގެ އަތްމައްޗަށް، (މި) އުއްމަތް އެއްވެފައެއް ނުވެއެވެ. އަދި އެ މީހުންގެ ރައުޔު ގާއިމުވެ، އެ މީހުން ބާރުވެރިވާން ﷲ މެދުވެރިކުރައްވައިފި ނަމަ، ހަމަކަށަވަރުން ބިން ފަސާދަވެ، މަގުތަކުގައި ދަތުރުކުރުމާއި ހައްޖުވުން މެދުކެނޑުނީހެވެ. އަދި ހަމަކަށަވަރުން އިސްލާމް ދީނުގެ ކަންތައް އެނބުރި ޖާހިލިއްޔަތުގައި އޮތްގޮތަށް އިއާދަވީހެވެ. އެއީ މީސްތަކުން ސަލާމަތްވާން ފަރުބަދަތަކުގެ މައްޗަށް ދުވެ ފިލުމަށް ދާންދެނެވެ. އެއީ ޖާހިލިއްޔަ ޒަމާނުގައި މީސްތަކުން (ފިތުނަތަކުން ސަލާމަތްވުމަށް) އުޅުނު ފަދައިންނެވެ. ދެން ހަމަކަށަވަރުން ދިހައެއް ނުވަތަ ވިއްސަކަށް ވުރެ ގިނަ މީހުން ތެދުވެ، އެއިން ކޮންމެ މީހަކު ވެސް އޭނާގެ އަމިއްލަ ނަފްސަށް ޚިލާފަތައިގެން ގޮވާލާނެއެވެ. އެއިން ކޮންމެ މީހަކާ އެކު ދިހަ ހާހަށް ވުރެ ގިނަ މީހުން ވާނެއެވެ. އެ މީހުންގެ އެއްބަޔަކު އަނެއްބަޔަކާ ހަނގުރާމަކޮށް ތަޅާފޮޅާނެއެވެ. އަދި އެއްބަޔަކު އަނެއްބަޔަކު ކާފަރުކަމަށް ހެކިވާނެއެވެ. އެހެން ގޮސް، އެ މީހެއްގެ އަމިއްލަ ނަފްސާއި، ދީނާއި، ލެޔާއި، އާއިލާއާއި، މުދަލާމެދު ބިރުވެރިކަމެއްގެ ތެރޭގައި މުއުމިނަކު އުޅޭނެއެވެ. އޭނާ ހިނގަންވީ މަގާއި، އުޅެންވީ ކާކާ އެކުގައިކަން އޭނާއަކަށް ނޭނގޭނެއެވެ.\nالله ވަހީކުރެއްވިއެވެ: ”އަދި މީސްތަކުން ކުރެ އެއްބަޔަކު މެދުވެރިކުރައްވާ އަނެއްބަޔަކު (ގެ ނުރައްކާތެރިކަން) ﷲ، ދުރުކުރެއްވުން ނުވާނަމަ، ބިން ފަސާދަ ވެއްޖައީސްކަން ކަށަވަރެވެ.“ [البَقَرَة 251] އަދި އެ އިލާހު ވަހީކުރެއްވިއެވެ: ”ތިޔަބައިމީހުން އެންމެން ﷲ ގެ ދީނުގައި ހިފަހައްޓާށެވެ. އަދި ބައިބައިވެ ނުގަންނާށެވެ. އަދި ﷲ ތިޔަބައިމީހުންނަށް ދެއްވި ނިއުމަތް ތިޔަބައިމީހުން ހަނދުމަކުރާށެވެ. އެހެނީ ތިޔަބައިމީހުން އަދާވާތްތެރިން ކަމުގައި ވަނިކޮށް، އެ އިލާހު ތިޔަބައިމީހުންގެ ހިތްތައް އެކުވެރިކުރެއްވިއެވެ. ދެން އެ އިލާހު ދެއްވި ނިއުމަތުގެ ސަބަބުން ތިޔަބައިމީހުންނީ އަޚުންތަކެއް ކަމުގައި ވެއްޖައީމުއެވެ. އަދި ތިޔަބައިމީހުން ނަރަކައިގެ ވަޅުގަނޑެއްގެ ތުންފަތްމަތީގައި ވީމުއެވެ. ދެން އެ އިލާހު ތިޔަބައިމީހުން އެއިން ސަލާމަތްކުރެއްވިއެވެ. އެފަދައިން ﷲ، އެ އިލާހުގެ އާޔަތްތައް ތިޔަބައިމީހުންނަށް ބަޔާން ކޮށްދެއްވަނީ، ތިޔަބައިމީހުންނަށް ތެދުމަގު ލިބޭތޯއެވެ.“ [آل عِمرَان 103] އަދި އެ އިލާހު ވަހީކުރެއްވިއެވެ: ”ހަމަކަށަވަރުން ތިމަން އިލާހުގެ ރަސޫލުންނަށާއި އީމާންވި މީހުންނަށް، ދުނިޔޭގެ ހަޔާތުގައްޔާއި، ހެކިންތައް ތެދުވާ (ގިޔާމަތް) ދުވަހުގައި ވެސް، ތިމަން އިލާހު ނަސްރުދެއްވާނަމެވެ.“ [غَافِر: 51] އަދި އެ އިލާހު ވަހީކުރެއްވިއެވެ: ”އަދި މުއުމިނުންނަށް ނަސްރުދެއްވުމަކީ، ތިމަން އިލާހު މައްޗަށް ހައްގުވެގެންވާ ކަމެއް ކަމުގައި ވެއެވެ.“ [الرُّوم: 47] ފަހެ އެ މީހުންނީ (އެބަހީ: ޚަވާރިޖުންނީ، ހައްގު) މުއުމިނުން ކަމުގައި ވީނަމަ، އެ މީހުންނަށް ނަސްރުލިބުނީހެވެ. އަދި އެ އިލާހު ވަހީކުރެއްވިއެވެ: ”އަދި ހަމަކަށަވަރުން މޮޅުވެ ގަދަވާނެ ބަޔަކީ ހަމަ ތިމަން އިލާހުގެ ލަޝްކަރުކަން ކަށަވަރެވެ.“ [الصَّافَّات 173] ފަހެ އެ މީހުންނީ ﷲ ގެ ލަޝްކަރު ކަމުގައި ވީނަމަ، އެ މީހުން ގަދަވެ މޮޅުވީހެވެ. އަދި އެ އިލާހު ވަހީކުރެއްވިއެވެ: ”ތިޔަބައިމީހުންގެ ތެރެއިން އީމާންވެ ސާލިހު އަމަލުތައްކޮށް އުޅުނު މީހުން، ހަމަކަށަވަރުން އެ މީހުން ބިމުގައި ޚަލީފާވެރިކުރައްވާނެ ކަމަށް ﷲ ވައުދުކުރެއްވިއެވެ. އެއީ އެ މީހުންގެ ކުރިން އުޅުނު މީހުން ވެސް ޚަލީފާވެރި ކުރެއްވި ފަދައިންނެވެ. އަދި އެ މީހުންނަށް ޓަކައި އެ އިލާހު ރުއްސެވި އެ މީހުންގެ ދީން، އެ މީހުންނަށް ޓަކައި ގާއިމުކުރައްވާ، ބާރުވެރިކުރައްވާނެކަން ކަށަވަރެވެ.“ [النُّور 55] ފަހެ މި ކަންކަމުގައި މިބައިމީހުން ވަނީ ކޮންތާކުހެއްޔެވެ؟\nދެންވެސް (ނަސޭހަތްދެއްވަމުން) ވަހްބު ވިދާޅުވިއެވެ: އަދި ދަންނާށެވެ. ތިބާ އަހަރެންގެ ބަސްއަހައި، އަހަރެން ތިބާއަށް މި ދިން ނަސޭހަތް ގަބޫލުކޮށްފި ނަމަ، ތިބާ އަހަރެންގެ ގާތަށް އައުން ވާނީ ތިބާއަށް ޓަކައިވާ ރަހުމަތަކަށެވެ. އަދި ތިބާ ﷲ ގެ ފޮތް ދޫކޮށް، ޙަރޫރީންގެ ރައުޔަށް އެނބުރި ގޮސްފިނަމަ، މާދަމާ އެ ވާނީ ﷲ ގެ ހަޒްރަތުގައި ތިބާއާ ދެކޮޅަށް އޮތް ހުއްޖަތަކަށެވެ. އަދިވެސް ވަހްބު ވިދާޅުވިއެވެ: ހަމަކަށަވަރުން ވެރިކަން ލިބުން ވަނީ ހަމައެކަނި ﷲ ގެ ފުށުންނެވެ. އަދި އެ ކަން ވަނީ ވެސް އެ އިލާހުގެ އަތްޕުޅުގައެވެ. އެ އިލާހު އިރާދަކުރެއްވި މީހަކަށް އެ ދެއްވައެވެ. އަދި އެ އިލާހު އިރާދަކުރެއްވި މީހެއްގެ އަތުން އެ ނިގުޅައިގަންނަވައެވެ. ފަހެ ﷲ އެ މީހަކަށް ވެރިކަން ދެއްވި މީހެއްގެ ކިބައިން އެ އަތުލަން ކުޅަދާނަ ވާނެ ހަމަ އެކަކުވެސް ނުވެއެވެ. ދެން އެންމެ ފަހުން ޛޫ ޚައުލާން ތެދުވެ ދެންނެވިއެވެ: ހަމަކަށަވަރުން ޙަރޫރީންގެ ރައުޔު އަހަރެން ދޫކޮށްލައިފިކަމަށް ހެކިވެއްޖައީމެވެ. އަދި ތިބާ ވިދާޅުވި ބަސް ތެދުކޮށްފީމެވެ. ދެން މާކަށް ގިނަ ދުވަހެއް ނުވެ ޛޫ ޚައުލާން ނިޔާވެއްޖެއެވެ.\n[سير أعلام النبلاء 4/553، تاريخ دمشق 63/383]","Dheenuge Magu Majalla\nhttps://t.me/DheenugeMagu/1172\nhttps://t.me/DheenugeMagu/1222"],["މ.މ.އ.","","","ޙަޤީޤީ ބުއްދިވެރިން\nއަހަރެމެންނަށް ކިޔައިދެއްވީ ސުފްޔާން ބްނު ވަކީޢުއެވެ. އެބޭފުޅާ ވިދާޅުވިއެވެ: އަހަރެމެންނަށް ކިޔައިދެއްވީ ޢީސާ ބްނު ޔޫނުސްއެވެ. އެއީ އަބޫ ބަކްރު ބްނު އަބޫ މަރްޔަމްގެ އަރިހުންނެވެ.\nއަހަރެމެންނަށް ކިޔައިދެއްވީ ޢަބްދު ﷲ ބްނު ޢަބްދުއް ރަޙްމާންއެވެ. އެބޭފުޅާ ވިދާޅުވިއެވެ: އަހަރެމެންނަށް ޚަބަރުދެއްވީ ޢަމްރު ބްނު ޢަޥްނުއެވެ. އެބޭފުޅާ ވިދާޅުވިއެވެ: އަހަރެމެންނަށް ޚަބަރު ދެއްވީ އިބްނު އަލްމުބާރަކްއެވެ. އެއީ އަބޫ ބަކްރު ބްނު އަބޫ މަރްޔަމްގެ އަރިހުންނެވެ.\nއެއީ ޟަމްރަތު ބްނު ޙަބީބުގެ އަރިހުންނެވެ. އެއީ ޝައްދާދު ބްނު އަޥްސްގެ އަރިހުންނެވެ. އެއީ ނަބިއްޔު ﷺ ގެ އަރިހުން، އެކަލޭގެފާނު ޙަދީޘް ކުރެއްވިއެވެ:\n\" الْكَيِّسُ مَنْ دَانَ نَفْسَهُ وَعَمِلَ لِمَا بَعْدَ الْمَوْتِ وَالْعَاجِزُ مَنْ اتَّبَعَ نَفْسَهُ هَوَاهَا وَتَمَنَّى عَلَى اللَّهِ الأَمَانِي \"\nމާނައީ: \"ބުއްދިވެރިއަކީ ތިމާގެ އަމިއްލަ ނަފްސުގެ ލަގަން ހިފަހައްޓައި މަތަކޮށް، މަރުވުމަށް ފަހު އަންނަން އޮތް ދުވަހަށް (އެބަހީ އާޚިރަތު ދުވަހަށްޓަކައި) ހެޔޮ ޢަމަލު ކުރާ މީހާއެވެ. އަދި ނުކުޅެދުންތެރިއަކީ ތިމާގެ އަމިއްލަ ނަފްސުގެ ލަގަން، ހަވާއަށް (އެބަހީ ހިތް އެދޭހާ ގޮތަކަށް) ދޫކޮށްލައިގެން ހުރެ، ﷲ ގެ ޙަޟްރަތުން އުންމީދުތައް ކުރާ މީހާއެވެ.\"\n[ރިވާކުރެއްވީ: އަޙްމަދު އަދި އައްތިރްމިޛީ އަދި އިބްނު މާޖަހ އެވެ.]\nމިޙަދީޘް ބަސްފުޅާއި މެދުގައި ދަންނައެވެ.\nމިޙަދީޘް ތަޚްރީޖު ކޮށްފައިވަނީ އިމާމް އަޙްމަދުއާއި އިމާމް އައްތިރްމިޛީއާއި އިމާމް އިބްނު މާޖަހއެވެ. އަދި މިނޫންވެސް ބޭކަލުންނެވެ.\n[ބައްލަވާ: ސުނަނު އައްތިރްމިޛީ: ޙަދީޘް ނަމްބަރު: 2459، ޖުޒްއު ނަމްބަރު: 4، ޞަފްޙާ ނަމްބަރު: 246 އަދި ސުނަނު އަބީ ދާވޫދު: ޙަދީޘް ނަމްބަރު: 4260، ޖުޒްއު ނަމްބަރު: 5، ޞަފްޙާ ނަމްބަރު: 646 އަދި މުސްނަދު އަޙްމަދު: 17123، ޖުޒްއު ނަމްބަރު: 28، ޞަފްޙާ ނަމްބަރު: 350]\nމިޙަދީޘް ބަސްފުޅުގެ ދަރަޖަ ނުވަތަ ޙުކުމްއާ މެދުގައި ދަންނައެވެ.\nމިޙަދީޘް ރިވާވެގެން އައިސްފައިވަނީ އަބޫ ޔަޢްލާ ޝައްދާދު ބްނު އަޥްސް އަލްއަންޞާރީ - ރަޟިޔަ ﷲ ޢަންހު - ގެ އަރިހުންނެވެ. މިޙަދީޘް ބަސްފުޅުގެ އިސްނާދު ދިރާސާ ކުރައްވާ ބައެއް ފަހުގެ ޙަދީޘް ޢިލްމުވެރިން މިޙަދީޘް ބަސްފުޅު ޟަޢީފް ކުރައްވަތެވެ.\nއެގޮތުން އައްޝައިޚް ޝުޢައިބުލް އަރްނާއޫޠުގެ ތަޚްރީޖުލް މުސްނަދު: 17123 ގައި މިޙަދީޘް ބަސްފުޅުގެ އިސްނާދު ޟަޢީފް ކަމަށް ގެނެސްފައިވެއެވެ. ހަމައެގޮތަށް އައްޝައިޚް އަލްއަލްބާނީގެ ސިލްސިލަހ އައްޟަޢީފަހ: 5319، އަދި ޟަޢީފް އައްތިރްމިޛީ: 2459، އަދި ޟަޢީފް އައްތަރްޣީބު: 1959، އަދި ޟަޢީފް އިބްނު މާޖަހ: 4983 ގައި، މިޙަދީޘް ޟަޢީފް ކަމަށް ގެނެސްފައިވެއެވެ.\nމިނޫން ޙަދީޘް ޢިލްމުގެ ބައެއް ފަހުގެ މުޢާޞިރުންގެ ބަހަކީވެސް މިއީ ޟަޢީފް ޙަދީޘްއެއް ކަމުގައެވެ. އެގޮތުން އައްޝައިޚް ޢަބްދު ﷲ އައްސަޢްދު އަލް މަޠީރީ¹ އާއި އައްޝައިޚް ސުލައިމާނު ބްނު ނާޞިރު އަލް ޢުލްވާނު² އާއި އައްޝައިޚް މުޞްޠަފާ އަލްޢަދަވީ³ ފަދަ މުޢާޞިރުން، މިޙަދީޘް ބަސްފުޅުގެ އިސްނާދު ޟަޢީފް ކުރެއެވެ. އެގޮތަށް ޙަދީޘްގެ އިސްނާދު ޟަޢީފް ކުރަނީ އިސްނާދުގެ ރާވީންގެ ތެރޭގައި، އަބޫ ބަކްރު ބްނު ޢަބްދު ﷲ ބްނު އަބޫ މަރްޔަމް އަލްޣައްސާނީ ކިޔޭ ބޭފުޅަކުވާތީއެވެ. އެބޭފުޅާއީ ޟަޢީފް ރާވީއެއް ކަމުގައެވެ. އެއީ އިޚްތިލާޠުތަކެއް (އެބަހީ އޮޅުންތަކެއް) އެބޭފުޅާއަށް އަރާފައިވާތީއެވެ. ހަމައެހެންމެ އެބޭފުޅާ ޙިފްޡުގައި ދަށް ކަމަށް އަލްޙާފިޡް އިބްނު ޙިއްބާން އަލްމަޖްރޫޙީން ފޮތުގައި ޛިކުރުކޮށްފައިވެއެވެ. އަދި އިހުގެ ބޮޑެތި އިމާމްވެރި މުޙައްދިޘުން، އިމާމް އަޙްމަދުއާއި އިމާމް ޔަޙްޔާ ބްނު މަޢީންއާއި ދެއިމާމުން ކަމުގައިވާ ދެރާޒީންނާއި އިމާމް އައްނަސާއީ އާއި އިމާމް އައްދާރަޤުޠްނީމެން އެބޭފުޅާ ޖަރަޙަކޮށްފައިވެއެވެ. އަދި އަލްޙާފިޡް އައްޛަހަބީއާއި އެނޫން އަލްޙާފިޡު އިބްނު ޙަޖަރު އަލްޢަސްޤަލާނީ ވެސް މިމޭރުމުން ޖަރަޙަކޮށް ވާހަކަދައްކަވާފައިވެއެވެ.\n[ބައްލަވާ: ތާރީޚް އިބްނު މަޢީން ރިވާޔަތުއް ދޫރީ: 463، 4/437، އަދި އަލް ޢިލަލު ވަމަޢްރިފަތިއް ރިޖާލި ޢަން އަޙްމަދު ރިވާޔަތު ޢަބްދު ﷲ: 1/560، 2/39، 3/99، އަދި މަޢްރިފަތިއްރިޖާލި ލިއިބްނި މަޢީން ބިރިވާޔަތި އިބްނި މިޙްރަޒް: 1/68، އަދި ސުވާލާތު އިބްނުލް ޖުނައިދު ލިއިބްނި މަޢީން: ޞ: 98، 168، އަދި އައްޟުޢަފާއު ވަލް މަތުރޫކީން ލިއްނަސާއީ: ޞ: 258، އަދި އަލްމަޖްރޫޙީން ލިއިބްނު ޙިއްބާން: 2/500، އަދި ސުވާލާތު އަލްބަރްޤާނީ ލިއްދާރަޤުޠްނީ: ޞ: 153، އަދި މަން ތަކައްލަމަ ފީހި އައްދާރަޤުޠްނީ ފީ ކިތާބިއްސުނަނި ލިއިބްނު ޒުރައިޤު އަލް ޙަންބަލީ: ޞ: 148، އަދި ތަޤްރީބު އައްތަހްޛީބު ލިއިބްނު ޙަޖަރު: ޞ: 1116]\nއަނެއްކޮޅުން ފަހުގެ ބައެއް ޢިލްމުވެރިން ތެރޭގައި މިޙަދީޘް ޙަސަން ޞައްޙަ ކަމުގައި ވިދާޅުވެފައިވެސްވެއެވެ. އެއީ އައްޝައިޚް ޔަޙްޔާ ބްނު ޢަލީ އަލްޙައްޖޫރީ⁴ ފަދަ ބޭފުޅުންނެވެ. އެހެނީ ފަހެ އިމާމް އައްތިރްމިޛީ ވަނީ މިޙަދީޘް ޙަސަން ދަރަޖައިގައި ޞައްޙަ ކުރައްވާފައިއެވެ. އިމާމް އައްތިރްމިޛީއަށް ވުރެ ބޮޑަށް ފަހުގެ ބަޔަކަށް ޙަދީޘް ޢިލްމުގައި މޮޅުވުމަކީ މުސްތަޙީލު ކަމެކެވެ. އަދި އަލްޙާފިޡް އަލްޙާކިމްވެސް ވަނީ މިޙަދީޘް ޞައްޙަ ކުރައްވާފައިއެވެ. އެހެނަސް އަލްޙާފިޡް އައްޛަހަބީ އެބަހަށް ތަޢުޤީބުކޮށް (އެބަހީ ވިއްދައިގެން ބަސް) ގެންނެވިއެވެ: \"ނޫނެކެވެ. ﷲ ގަންދީ ބުނަމުއެވެ. އަބޫ ބަކްރު ބްނު މަރްޔަމް ވަނީ ވަހްމު އުފެދިފައިވާ މީހެއްގެ ގޮތުގައިއެވެ. އަދި އެހެން ތަނެއްގައި ވިދާޅުވި ކަމުގައި ވިއެވެ: ގިނަ ޙަދީޘްތައް އެބޭފުޅާގެ އަރިހުން ޟަޢީފް އެވެ.\" އައްޝައިޚް ސުލައިމާނު ބްނު ނާޞިރު އަލް ޢުލްވާނު އެފަދައިން ނަޤްލުކުރެއްވިއެވެ.⁵\nޙަދީޘްއިން ފައިދާތަކެއް\nދަންނައެވެ. ޙަދީޘް ޢިލްމުވެރިން މިޙަދީޘް ދީނުގެ ޙުކްމެއް ބަޔާންކުރުމުގެ ގޮތުގައި ނުނެންގެވިޔަސް، އަދި މިޙަދީޘްގެ އިސްނާދު ޟަޢީފް ވިޔަސް، މިޙަދީޘްގެ މަތުނު ނުވަތަ ޙަދީޘްގައި ޛިކުރު ކުރެވިފައިވާ ބަސްފުޅު އޭގެ މަޢްނާ ރަނގަޅު ކުރައްވާ އެކި ބޭކަލުން ޛިކްރުކޮށް ގެންނަވާފައިވެއެވެ. އެހެނީ މަޢްނާގައި ޞަޙާބީންގެ އެހެން އަޘަރުތަކާއި މިޙަދީޘް ބަސްފުޅާއި އެއްބަސް ވެވޭތީއާއި، އެހެން ޞައްޙަ ޙަދީޘްތަކުގެ މަޢަނައިން ޙަދީޘްތައް ޖަމްޢު ކުރެއްވުމުގެ ބާބުން، މިޙަދީޘްގެ މަޢްނާ އިއްތިފާޤުވެފައިވާތީއެވެ.\nއެގޮތުން އިމާމް އިބްނު ޤައްޔިމް އަލްޖަޥްޒިއްޔާ ވިދާޅުވިއެވެ: \"އަދި މީހަކު ޙައްޤު ތައައްމަލުކޮށް (އެބަހީ ފުން ވިސްނުމަކުން) ވިސްނައިފި ނަމަ، އޭނާއަށް އެނގިގެންދަނީ ﷲ އާއި މެދުގައި ހެޔޮކޮށް ހީކުޅައުމީ އެއީ ހެޔޮކޮށް ޢަމަލުކުރުން ކަމެވެ... މިހެން ގޮސް ވިދާޅުވިއެވެ: ފަހެ އޭނާގެ ހީކުރުންތައް ހެޔޮކުރާ މިންވަރަކަށް އޭނާގެ ޢަމަލުތައް ރަނގަޅުވެގެން ދެއެވެ. އެހެންނޫންނަމަ، ހަވާއަށް ތަބަޢަވެ ހީކުރުން ރަނގަޅުކުރަން އުޅުމީ ނުކުޅެދުންތެރިކަމެކެވެ. އެއީ އިމާމް އައްތިރްމިޛީގެ ޙަދީޘް އާއި އަދި އިމާމް އަޙްމަދުގެ މުސްނަދުގައި ވެސް ޝައްދާދު ބްނު އަޥްސްގެ އަރިހުން އައިސްފައިވާ ޙަދީޘް ބަސްފުޅުގައި ވާފަދައިންނެވެ.\nދެން އެބޭފުޅާ މިޙަދީޘް ޛިކުރުކުރެއްވިއެވެ.\n[ބައްލަވާ: އައްދާއު ވައްދަވާއު ލިއިބްނު އަލްޤައްޔިމް: ޞ: 27]\nއިމާމް އިބްނުލް ޤައްޔިމް މިޙަދީޘް އެގެންނެވީ އެބޭފުޅާ އެޙަދީޘް މިފަދަ މަޙައްލަުތަކުގައި ގެންނަވަން އިޢްތިބާރު ކުރައްވާތީއެވެ. އަދި އެބޭފުޅާގެ އަރިހުގައި މިޙަދީޘްގައި މި ދެކެވޭ ވާހަކައަކީ ރަނގަޅު ވާހަކައެއް ކަމުގައިވާތީއެވެ. އެހެންކަމުން އަދި އިސްނާދުގައި ބަލިކަށި ރާވީއެއް ވުމަކީ މުޅި ޙަދީޘް ޟަޢީފުވެ ދޮގުވެ އެއްލައިލުން ލާޒިމު ކުރާ ކަމެއްވެސް ނޫނެވެ. އަދި ކިއެއް ހެއްޔެވެ. ޙަދީޘްގެ އިމާމުންގެ ޙަދީޘް ފޮތްތަކުގައި އެބޭކަލުން އެޙަދީޘް ގެންނަވާފައިވާނީ ކޮންމެވެސް ސަބަބެއް އޮވެގެންނެވެ.\nހަމައެހެންމެ، ފާހަގަ ކޮށްލަން ޖެހޭކަމަކީ މިޙަދީޘް ތަޚްރީޖު ކުރެވިފައިވާ ފޮތްތަކުގެ ތެރެއިން އިމާމް އައްތިރްމިޛީ މިޙަދީޘް ގެންނަވާފައި ވަނީ ރަޤާއިޤު (އެބަހީ ހިތް މަޑުމޮޅިކުރާ) އަދި ވަރަޢަވެރިކަމާއި އަދި ޤިޔާމަތު ދުވަހުގެ ޞިފަތައް ޛިކްރު ކުރެވޭ ބާބުގެ ތެރޭގައިއެވެ. އަދި އިމާމް އިބްނު މާޖަހ ވެސް ގެންނެވީ ކިތާބުއް ޒުހްދި (އެބަހީ ޒުހުދުވެރިކުމުގެ ފޮތް) އަދި މަރާއި މަރަށް ތައްޔާރުވުމުގެ ބާބުގެ ތެރޭގައިއެވެ. އަދި އިމާމް އަޙްމަދުގެ އައްޒުހުދުގައި ވެސް ޛިކުރުކުރައްވާފައި ވެއެވެ. އެހެންކަމުން މިފަދަ އިމާމުން މި ޙަދީޘް ޛިކްރު ކުރައްވާފައި މިވަނީ މި ޙަދީޘްގެ އިސްނާދުގައި ބަލިކަށި ރާވީއެއްވަންޏާ އެކަންވެސް ދަނެހުރެއެވެ. އަދި އެކަން ކޮންމެހެން އެނގުނީ ފަހުން އައި މީހަކަށް ނޫނެވެ. އެހެން ހީކުރެވި ފަހުގެ މީހާގެ ޙުކުމް މޮޅު ކަމުގައި ދެކުމަކީ ވަރަށް ބޮޑު ގޯހެކެވެ. އެހެނީ މިފަދަ ބާބު ތަކުގައި ޟަޢީފް އިސްނާދުތައް، ޙަސަން ދަރަޖައިގައި ޞައްޙަ ކުރައްވާ ޙަދީޘްތައް ނެގުމުގައި ލުއި ލިބިގެން ވެއެވެ. އަދި އެއީ އިހުގެ ސަލަފުންގެ ޙަދީޘް ޢިލްމުވެރިންގެ މަންހަޖެވެ. ފަހުގެ ބަޔަކަށްވުރެ ޙަދީޘް ޢިލްމުގައި އެބޭކަލުން މާ މޮޅުވެ މާ ހަރުދަނާވެ މާ ޢިލްމުވެރިވެގެންވެއެވެ. ވީއިރު އެބޭކަލުންގެ ފޮތްތަކުގައި ޙަދީޘްތައް އެބޭކަލުން ޛިކްރު ކުރައްވާފައި އެވަނީ ޞަޙީހުއާއި ޟަޢީފު ވަކި ކުރަން ނޭނގިގެންނެއް ނޫނެވެ. އެހެނީ އެބޭކަލުންގެ މަންހަޖަކީ، ޙުކުމްތައް ނެގޭ އިޢުތިޤާދީ ނުވަތަ އަޞްލުއްދީން ފަދަ ބާބުތަކެއް ކަމުގައިވާނަމަ، ޙަދީޘްއަށް ޙުކްމު ކުރުމުގައި އެބޭކަލުން ހަރުކަށިވެއެވެ. އެހެނަސް ފުރޫޢީ އަދި އަޚްލާޤާއި ޞިފަތައް ބަޔާންކުރެވޭ ފަޟީލަތާއި ރަޤާއިޤު ފަދަ ބާބުތަކެއް ކަމުގައިވާނަމަ، އެބޭކަލުން ފަސޭހަކޮށްލައި ތަނަވެސްވެލައްވަތެވެ.\nފަހެ މިޙަދީޘްގެ އިސްނާދުގައި ރާވީން ކުރެ ބޭފުޅެއް ޟަޢީފުކަން އެންމެ މޮޅަށް އެނގިލައްވާ، ޚުދު އެ ރާވީ ޖަރަޙަވެސް ކުރައްވާފައިވެސް، މިޙަދީޘްގެ އެބޭފުޅާގެ މުސްނަދުގައާއި ޒުހްދުގައި ގެންނެވި އިމާމް އަޙްމަދު ވިދަާޅުވިއެވެ: \"ﷲ ގެ ރަސޫލު ﷺ ގެ އަރިހުން ޙަލާލްއާއި ޙަރާމްއާއި އަދި ސުނަނުއާއި އަޙްކާމްތަކުގައި ރިވާކުރާނަމަ، އިސްނާދުތަކުގައި އަހަރެމެން ހަރުކަށިވަމެވެ. އަދި ނަބިއްޔު ﷺ ގެ އަރިހުން ޢަމަލުތަކުގެ ފަޟްލުކަމާއި މާތްކަމާއި އެއިން ޙުކްމެއް ނުލިޔެވޭ ނުވަތަ ޙުކްމެއް ނުއުފުލާ ކަމެއް ރިވާކުރާނަމަ، އިސްނާދުތަކުގައި އަހަރެމެން ފަސޭހަވަމެވެ.\"\n[އަލްކިފާޔަތު ފީ ޢިލްމި އައްރިވާޔަތި ލިޚަޠީބު އަލްބަޚްދާދީ: 134/1]\nމީގެ އިތުރުން އިމާމް އައްތިރްމިޛީ އެބޭފުޅާގެ ސުނަނުގައި މިޙަދީޘްއަށް އިތުރަށް ބާރު ދެއްވަމުން ޢުމަރު ބްނު އަލް ޚައްޠާބު - ރަޟިޔަ ﷲ ޢަންހު - ގެ އަރިހުންނާއި، އިމާމް މައިމޫން ބްނު މިހްރާންގެ އަރިހުން އަޘަރެއް (އެބަހީ ބަސްފުޅެއް) ގެންނަވާފައިވެއެވެ.\nއަދި ޢުމަރު ބްނުލް ޚައްޠާބު - ރަޟިޔަ ﷲ ޢަންހު - ގެ އަރިހުން ރިވާވެގެން ވެއެވެ: \"ތިޔަބައިމީހުން ޙިސާބު ކުރެވުމުގެ (ޙިސާބު ބެއްލެވުމުގެ) ކުރިން، ތިޔަބައިމީހުން އަމިއްލައަށް ތިޔަބައިމީހުންގެ ނަފްސުތައް ޙިސާބު ކުރާށެވެ. އަދި ބޮޑުވެގެންވާ ހުށަހެޅޭ ދުވަހަށް (އެބަހީ: ޤިޔާމަތު ދުވަހަށް) ތިޔަބައިމީހުން ތައްޔާރުވާށެވެ. އެހެނީ ފަހެ ދުނިޔެމަތީގައި އޭނާގެ އަމިއްލަ ނަފްސު ޙިސާބު ކުރި މީހާ ދެން ޤިޔާމަތު ދުވަހުގައި ޙިސާބު ބެއްލެވޭ ދުވަހު، ދެން އެ ޙިސާބު ބެއްލެވުން އޭނާގެ މައްޗަށް ލުއިވެދާނެ ކަމަށެވެ.\"\nއަދި އިމާމް މައިމޫން ބްނު މިހްރާންގެ އަރިހުން ރިވާވެގެން ވެއެވެ: \"ތިބާގެ ވިޔަފާރީގެ ބައިވެރިޔާ، ކާ އެއްޗެއްސާއި ލާ އެއްޗެހި އޭނާ ހޯދީ ކޮންތާކުންތޯ ތިބާ ބަލައިހަދާ ބީދައިން، ތިބާގެ އަމިއްލަ ނަފްސު އެފަދައިން ޙިސާބު ނުކުރަނީހެއް، ތަޤްވާވެރި މީހެއް ކަމުގައި އަޅާ ނުވެތެވެ.\"\n[މަޞްދަރު: ސުނަނު އައްތިރްމިޛީ: ޙަދީޘް ނަމްބަރު: 2459، ޖުޒްއު ނަމްބަރު: 4، ޞަފްޙާ ނަމްބަރު: 246]\nއެހެންކަމުން ޙަޤީޤީ ބުއްދިވެރީންނަކީ އިހުގެ ސަލަފުން ފަދައިން އެބޭކަލުންގެ މަންހަޖާއި އެބޭކަލުންގެ ބަސްފުޅުތަކާއި އަޘަރުތައް އަޑުއަހައި އެއަށް ރުޖޫޢަވާ ބަޔެކެވެ. އަދި ޙަޤީޤީ ބުއްދިވެރީންނަކީ އެބޭކަލުންގެ ބަސްތަކުގައިވާ ފުން މަޢްނާތަކާއި މެދުގައި ވިސްނާ ފިކްރުކޮށް އެ އަޘަރުތަކުގައި ހިފަހައްޓާ ބަޔެކެވެ. ޙަޤީޤީ ބުއްދިވެރިންނަކީ ފަހުގެ މީހުންނާއި އެމީހުންގެ ބަހަށް ވުރެ އިހުގެ ބޭކަލުންނާއި އެބޭކަލުންގެ ބަސްފުޅުތައް އިސްކޮށް މަތިކުރާ ބަޔެކެވެ. ޙަޤީޤީ ބުއްދިވެރީންނަކީ ސަލަފުން މަގަށް ތަބަޢަވެ އެބޭކަލުން ގެންނެވި ގޮތުގައި ސުންނަތުގައި ކޮލު ދަތްތަކުން ހިފަހައްޓާ މީހުންނެވެ. ޙަޤީޤީ ބުއްދިވެރީންނަކީ ޙައްޤުވެގެންވާ ކީރިތި ޤުރްއާނާއި ޞައްޙަވެގެންވާ މޫރިތި ސުންނަތު، ޞާލިޙު ސަލަފުުންގެ ފަހްމުން ދެނެގަނެ ފަހްމުކޮށް ޘާބިތުވާ މީހުންނެވެ.\nވީމާ، ޙަޤީޤީ ބުއްދިވެރިން ފަދައިން ތިމާގެ އަމިއްލަ ނަފްސުގެ ލަގަން ހިފަހައްޓައި މަތަކޮށްގެން، މަރުވުމަށް ފަހު އަންނަން އޮތް އާޚިރަތު ދުވަހަށް ތައްޔާރުވެ ހެޔޮ މަގުގައި ހެޔޮ ގޮތުގައި ހެޔޮ ޢަމަލު ކުރާށެވެ.\nـــــــــــــــــــــــــــــــــــــــــــــــــ\n¹ https://youtu.be/A8peyX8eCYQ/\nhttps://t.me/Aaalsaad7/2191\n² https://t.me/Alalwandrr/899\n³ https://t.me/tamer16176/9\n⁴ https://t.me/Nasih_amin/2571\n⁵ https://t.me/Alalwandrr/899",""],["މ.މ.އ.","","","އަސްބާބު އައްނުޒޫލު (އާޔަތް ނުވަތަ ސޫރަތް ބާވައިލެއްވުނު ސަބަބުތައް) - الله ތަޢާލާގެ ބަސްފުޅު: \"އަދި ސުލައިމާނުގެފާނުގެ ވެރިކަމުގެ ޒަމާނުގައި، ޝައިޠާނުންތައް ކިޔަވައި އުޅުނު ތަކެއްޗަށް އެބައިމީހުން ތަބާވިއެވެ.\" ބާވައިލެއްވުނު ސަބަބު.\nސަތޭކަ ދެވަނަ އާޔަތް: ﷲ ޢައްޒަ ވަޖައްލަގެ ބަސްފުޅު: {وَاتَّبَعُوا مَا تَتْلُوا الشَّيَاطِينُ عَلَى مُلْكِ سُلَيْمَانَ وَمَا كَفَرَ سُلَيْمَانُ وَلَكِنَّ الشَّيَاطِينَ كَفَرُوا} [البقرة: 102]. މާނައީ: \"އަދި ސުލައިމާނުގެފާނުގެ ވެރިކަމުގެ ޒަމާނުގައި، ޝައިޠާނުންތައް ކިޔަވައި އުޅުނު ތަކެއްޗަށް އެބައިމީހުން ތަބާވިއެވެ. އަދި ސުލައިމާނުގެފާނު ކާފަރުވެވަޑައެއް ނުގަންނަވައެވެ. އެހެނެއްކަމަކު ކާފަރުވީ ޝައިޠާނުންނެވެ.\" [އަލްބަޤަރާ: 102].\nޝަހްރު ބްނު ޙަޥްޝަބުގެ އަރިހުން، އިބްނު ޖަރީރު އައްޠަބަރީ ނެރުއްވިއެވެ. އެބޭފުޅާ ވިދާޅުވިއެވެ: ޔަހޫދީން ބުންޏެވެ: ކަލޭމެން ނިކަން މުޙައްމަދުއަށް ބަލާބަލާށެވެ! އޭނާ ޙައްޤާއި ބާޠިލު މައްސުނިކުރަނީއެވެ! ނަބިއްޔުންނާ އެކުގައި އޭނާ ސުލައިމާނު ޛިކްރުކުރަނީއެވެ. އަދި ސުލައިމާނުއީ ވައިގައި ދަތުރުކުރާ، ނުވަތަ ވައި ދަތުރުކުރުވާ ސިޙްރުވެރިއެއް ކަމުގައި ނޫނީ ނުވެއެވެ.\nފަހެ އެހެންކަމުން ޔަހޫދީން ބުނެތެވެ: ހަމަކަށަވަރުން މުޙައްމަދު ﷺ ޙައްޤާއި ބާޠިލު މައްސުނިކުރާ ކަމުގައެވެ. އެއީ އެކަލޭގެފާނު ސުލައިމާނުގެފާނު ނަބިއްޔުންނާ އެކުގައި ޛިކްރުކުރެއްވީމައެވެ. އަދި ސުލައިމާނުގެފާނީ ވައިގައި ދަތުރުކުރާ ނުވަތަ ވައި ދަތުރުކުރުވާ ސިޙްރުވެރިއެއް ކަމުގައި ނޫނީ ނުވާ ކަމުގައި ޔަހޫދީން ބުނެތެވެ.\nއަދި އެހެނަސް ސުލައިމާނުގެފާނުވަނީ ނަބިއްޔުންގެ ތެރެއިން ކަމުގައި ﷲ ޢައްޒަ ވަޖައްލަ އެތައް ތަނެއްގައި ޛިކްރުކުރެއްވިއެވެ!\nފަހެ ހަމަގައިމު ހުސްޠާހިރުވަންތަ އެކަލާނގެ ބަސް ވަޙީކުރެއްވިއެވެ: {وَوَهَبْنَا لِدَاوُدَ سُلَيْمَانَ نِعْمَ الْعَبْدُ إِنَّهُ أَوَّابٌ} [ص: 30] މާނައީ: \"ތިމަންރަސްކަލާނގެ ދާވޫދުގެފާނަށް ސުލައިމާނުގެފާނު ދެއްވީމެވެ. އެއަޅާގެ ރަނގަޅުކަމާއެވެ! ހަމަކަށަވަރުން އެކަލޭގެފާނީ، ގިނަގިނައިން ތަޥްބާ ވެވަޑައިގަންނަވާ ބޭކަލެކެވެ.\" [ޞާދު: 30]\nއަދި އެކަލާނގެ ވަޙީ ކުރެއްވިއެވެ: {إِنَّا أَوْحَيْنَا إِلَيْكَ كَمَا أَوْحَيْنَا إِلَى نُوحٍ وَالنَّبِيِّينَ مِنْ بَعْدِهِ وَأَوْحَيْنَا إِلَى إِبْرَاهِيمَ وَإِسْمَاعِيلَ وَإِسْحَاقَ وَيَعْقُوبَ وَالأَسْبَاطِ وَعِيسَى وَأَيُّوبَ وَيُونُسَ وَهَارُونَ وَسُلَيْمَانَ وَآتَيْنَا دَاوُدَ زَبُورًا} [النساء: 163] މާނައީ: \"ހަމަކަށަވަރުން ނޫޙުގެފާނަށާއި، އެކަލޭގެފާނުގެ ފަހުން ވަޑައިގެންނެވި ނަބީބޭކަލުންނަށް ތިމަންރަސްކަލާނގެ ވަޙީ އިއްވެވި ފަދައިން، ތިމަންރަސްކަލާނގެ ކަލޭގެފާނަށްވެސް ވަޙީ އިއްވެވީމެވެ. އަދި އިބްރާހީމުގެފާނަށާއި، އިސްމާޢީލުގެފާނަށާއި، އިސްޙާޤުގެފާނަށާއި، ޔަޢްޤޫބުގެފާނަށާއި، އަސްބާޠު (ބާރަ ނަބިއްޔުން ކަމުގައިވި) އެކަލޭގެފާނުގެ ދަރިކަލުންނަށާއި، ޢީސާގެފާނަށާއި، އައްޔޫބުގެފާނަށާއި، ޔޫނުސްގެފާނަށާއި، ހާރޫނުގެފާނަށާއި، ސުލައިމާނުގެފާނަށް ވެސް، ތިމަންރަސްކަލާނގެ ވަޙީ އިއްވެވީމެވެ. އަދި ދާވޫދުގެފާނަށް ތިމަންރަސްކަލާނގެ ޒަބޫރު ދެއްވީމެވެ.\" [އައްނިސާއު: 163]\nއަދި ހުސްޠާހިރުވަންތަ އެއިލާހު ވަޙީ ކުރެއްވިއެވެ: {وَتِلْكَ حُجَّتُنَا آتَيْنَاهَا إِبْرَاهِيمَ عَلَى قَوْمِهِ نَرْفَعُ دَرَجَاتٍ مَنْ نَشَاءُ إِنَّ رَبَّكَ حَكِيمٌ عَلِيمٌ * وَوَهَبْنَا لَهُ إِسْحَاقَ وَيَعْقُوبَ كُلًّا هَدَيْنَا وَنُوحًا هَدَيْنَا مِنْ قَبْلُ وَمِنْ ذُرِّيَّتِهِ دَاوُدَ وَسُلَيْمَانَ} [الأنعام: 83 - 84] މާނައީ: \"އެ ހުރިހާކަމަކީ، ތިމަންރަސްކަލާނގެ (ޙަޟްރަތުން އައި) ޙުއްޖަތްތަކެވެ. އެ ޙުއްޖަތްތައް، ތިމަންރަސްކަލާނގެ އިބްރާހީމްގެފާނަށް ދެއްވީ، އެކަލޭގެފާނުގެ ޤަޥްމުގެ މީހުންނަށް ހުށަހެޅުއްވުމަށެވެ. ތިމަންރަސްކަލާނގެ އިރާދަ ކުރައްވާ ބަޔަކު، ދަރަޖަ މަތިވެރިކުރައްވަމެވެ. ހަމަކަށަވަރުން ކަލޭގެފާނުގެ ރައްބު ޙަކީމްވަންތަ މޮޅަށް ދެނެވޮޑިގެންވެއެވެ. * ތިމަންރަސްކަލާނގެ، އެކަލޭގެފާނަށް (އެބަހީ: އިބްރާހީމުގެފާނަށް) އިސްޙާޤުގެފާނާއި، ޔަޢްޤޫބުގެފާނު ދެއްވީމެވެ. އެއިން ކޮންމެ ބޭކަލަކަށް ތެދުމަގު ދެއްކެވީމެވެ. އަދި އޭގެކުރިން ނޫޙުގެފާނަށް ތެދުމަގު ދެއްކެވީމެވެ. އަދި އެކަލޭގެފާނުގެ ދަރިކޮޅުން، ދާވޫދުގެފާނާއި، ސުލައިމާނުގެފާނާއި، އައްޔޫބުގެފާނާއި، ޔޫސުފުގެފާނާއި، މޫސާގެފާނާއި، ހާރޫނުގެފާނަށް ތެދުމަގު ދެއްކެވީމެވެ. އަދި އިޙްސާންތެރިންނަށް ތިމަންރަސްކަލާނގެ ޖަޒާދެއްވަނީ އެފަދައިންނެވެ.\" [އަލްއަންޢާމް: 83 - 84]\nމިފަދަ މިނޫންވެސް އާޔަތްތަކެވެ. ފަހެ އެހެންކަމުން އެކަލޭގެފާނީ ކަނޑައެޅިގެން ހަމަ ނަބިއްޔެކެވެ.\nއެހެނެއްކަމަކު ޔަހޫދީން، އަލްމަސީޙު އިބްނު މަރްޔަމްއަށް އެކަލޭގެފާނީ ޒިނޭގެ ދަރިއެއް ކަމުގައި އެއުރެން ތުހުމަތުކުޅަފަދައިން، އަދި މޫސާގެފާނަށް އެކަލޭގެފާނީ 'އާދަރު' ބޭކަލެއް ކަމުގައި، އެބަހީ: އުރަވަޅީގައި ޢައިބު ހުންނަ ކަމުގައި އެއުރެން ތުހުމަތުކުޅަފަދައިން، އަދި ނޫޙުގެފާނަށް އެކަލޭގެފާނު ރާބުއި ކަމުގައި އެއުރެން ތުހުމަތުކުޅަފަދައިން، އަދި ލޫޠުގެފާނަށް އެކަލޭގެފާނުގެ އަންހެން ދެ ދަރިކަނބަލުންނާ ޒިނޭކުރިކަމަގުއި އެއުރެން ތުހުމަތުކުޅަފަދައިން، ސުލައިމާނުގެފާނީ ސިޙްރުވެރިއެއް ކަމުގައި އެއުރެން ތުހުމަތުކުރިއެވެ!!!\nﷲ ޢައްޒަ ވަޖައްލަ ވަޙީ ކުރެއްވިއެވެ: {وَاتَّبَعُوا} މާނައީ: \"އެބައިމީހުން ތަބަޢަވިއެވެ.\" އެބަހީ: ޔަހޫދީން ތަބާވި ކަމުގައެވެ. އަދި ޔަހޫދީން ތަބާވީ މިއަށެވެ. އެއީ: {مَا تَتْلُوا الشَّيَاطِينُ عَلَى مُلْكِ سُلَيْمَانَ} މާނައީ: \"އަދި ސުލައިމާނުގެފާނުގެ ވެރިކަމުގެ ޒަމާނުގައި، ޝައިޠާނުންތައް ކިޔަވައި އުޅުނު ތަކެއްޗަށެވެ.\"\nއަދި ﷲ (ގެ އިޛްނަފުޅާއެކުގައި) ސުލައިމާނު ޢަލައިހިއްސަލާމްއަށް ޖިންނީންނާއި އިންސީންނާއި އަދި ދޫނިތައް ޚިދުމަތްތެރި ކުރެއްވިއެވެ. އަދި އެކަލޭގެފާނަށް ފަހުގައި އެއްވެސް ފަރާތަކަށް ޖިންނީންނެއް ޚިދުމަތްތެރިއެއް ނުކުރައްވަތެވެ. އެހެނީ ހަމަކަށަވަރުން ސަލާމްލެއްވި އެކަލޭގެފާނު ﷲ އަށް ދުޢާކުރެއްވިއެވެ. ފަހެ އެކަލޭގެފާނު ވިދާޅުވި ކަމުގައި އައިސްފައިވެއެވެ: {رَبِّ اغْفِرْ لِي وَهَبْ لِي مُلْكًا لا يَنْبَغِي لِأَحَدٍ مِنْ بَعْدِي} [ص: 35]. މާނައީ: \"(ސުލައިމާނުގެފާނު ވިދާޅުވިއެވެ:) އަޅުގެ ރައްބެވެ! މިއަޅާއަށް ފާފަ ފުއްސަވާނދޭވެ! އަދި މިއަޅާގެ ފަހުން އެކަކަށްވެސް އެކަށީގެންނުވާފަދަ ރަސްކަމެއް މިއަޅާއަށް ދެއްވާނދޭވެ!\" [ޞާދު: 35]\nއަހުރެން މިވާހަކަތައް މިގެނައީ އެހެނީ ހަމަކަށަވަރުން ބައެއް ދައްޖާލުން މީސްތަކުންނަށް އޮޅުވައިލާތީއެވެ. އެގޮތުން އެއިން ބުނާމީހަކު ބުނެތެވެ: އަހުރެންގެ ކިބައިގައި ޚައްދާމުން އެބަހީ ޚިދުމަތްތެރީން އެބަ ތިބިކަމުގައެވެ. އަދި އަހުރެންނަށް ޖިންނީން ކުރެ އެވެނި މިވެނި ވަރެއް ނުވަތަ ބަޔެއް ޚިދުމަތްތެރީން ކަމުގައި ލެއްވިގެންވާކަމުގައެވެ. އެހެން ބުނެ ޢަދަދުތައް ކިޔާ ގުނަތެވެ. ފަހެ އަހަރެމެން ބުނަމެވެ: ހަމަކަށަވަރުން ސުލައިމާނުގެފާނަށް ފަހުގައި އެއްވެސް ފަރާތަކަށް ޖިންނީން ޚިދުމަތްތެރިކުރެވިގެންނެއް ނުވެތެވެ. ފަހެ ކުރިން އެބުނި ގޮތަށް ބުނާފަދަ ދައްޖާލަކަށް އެއްވެސް ޖިންނިއެއް އޭނާއަށް ޚިދުމަތްތެރިވެގެންނެއް ނުވެތެވެ. އެހެނެއްކަމަކު ޚިދުމަތްތައް ވަނީ އެދެފަރާތް ދެމެދުގައި ބަދަލުކުރެވިގެންނެވެ. ފަހެ އޭނާއަށް ބައެއް އެއްޗެހި ޖިންނީން ވައްކަންކޮށްދެނީއެވެ. އަދި ބައެއް ކަންތައްތައް ޚަބަރު އޭނާއަށް ޚަބަރުދެނީއެވެ. އެއީ އޭގެ މުޤާބިލުގައި އެބަހީ އޭގެ ބަދަލުގައި އޭނާ ﷲ ޢައްޒަ ވަޖައްލައަށް ކުފްރުވުމަށެވެ. ފަހެ މިފަދަ ދައްޖާލެއް ކައިރިއަށް، މިޘާލަކަށް އަންހެނަކު ގޮސް އޭނާގެ އިސްތިޤްބާލު ތަނުގައި އިންތިޡާރުގައި އިނދެފައި، އެދައްޖާލު ގޮލާ ކައިރިއަށް ފުރަތަމަ ވަންނައިރަށް އެއަންހެނަކަށް އޭނާ އެބަ ބުނެތެވެ: ކަނބުލޭގެ ތިއީ ފާޠިމަތު ބިންތި ޒައިނަބުއެވެ. އަދި ކަނބުލޭގެ އުޅެނީ އެވެނި މިވެނި ތަނެއްގައެވެ. އަދި ކަނބުލޭގެ ގުރުދާގައި ރިހުމާއި ވޭނެއްވެއެވެ. އަދި އެހިނދުން އެއްކަލަ އަންހެނާ އޭނާއަށް ސަލާމްދީ ކިޔަމަންވެއެވެ. އަދި މި މީހާ މިއީ ނިކަން މާތް އަދި އޭނާއަށް ކަންކަން ކަޝްފުކުރެވޭ ޞާލިޙެއް ކަމުގައި ހީކުރެއެވެ. އަދި ޙަޤީޤަތަކީ އޭނާއަށް އެ ޚަބަރުދިން އެއްޗަކީ ޝައިޠާނާ ކަމުގައެވެ. އަދި ޝައިޠާނާއަކަށް ޣައިބެއް ނޭނގޭނެތެވެ. ފަހެ އެހެންކަމުގައިވާނަމަ، އޭތި މިކަން ހޯދައިގަތީ ކޮންތާކުން ހެއްޔެވެ؟ އޭތި އެ ކަންތައްތައް ދެނެގަންނަނީ އެހެން ޝައިޠާނުންނާއި، ކޮންމެ އިންސިއަކާ އެކީގައިވާ ޤަރީނު ޝާއިޠާނާގެ ކިބައިންނެވެ.\nފަހެ އެހެންކަމުން ﷲ ސުލައިމާނުގެފާނަށް ޖިންނީން ޚިދުމަތްތެރި ކުރެއްވިކަމުގެ މަޤްޞަދަކީ ނުވަތަ މަޢްނާއަކީ، އެކަލާނގެ ތަޢާލާ ވަޙީކުރެއްވި ފަދައިންނެވެ: {وَالشَّيَاطِينَ كُلَّ بَنَّاءٍ وَغَوَّاصٍ} [ص: 37] މާނައީ: \"އަދި ޖިންނި ޝައިޠާނުންތައް، އެކަލޭގެފާނަށް ޚިދުމަތްތެރި ކޮށްދެއްވީމެވެ. އޭގެ ތެރޭގައި (ބޮޑެތި) ބިނާތައް ހަދާ ބަޔަކާއި (ކަނޑުގެ އަޑިއަށް) ފީނާބަޔަކުވެއެވެ.\" [ޞާދު: 37] ފަހެ އެހެންކަމުން އެކަލޭގެފާނު މިސްކިތެއް ތަނެއް ބިނާކުރުމަށް ބޭނުންފުޅުވެއްޖެނަމަ، އެއްބަސްވެރީން ނުވަތަ ކޮންޓްރެކްޓަރުންނާއި، މަސައްކަތު މީހުންނަށް ނުވަތަ މަޖޫރީންނަކަށް ބޭނުމެއް ނުޖެހެއެވެ. އެހެނެއްކަމަކު މި ޖިންނީންތަކަށް ހަދަންވީ ގޮތުގެ ޞިފައާއި ކުރެހުންތައް ދިނުމުން، ދުވަސްކޮޅެއްގެ ތެރޭގައި މިސްކިތް ހަދާ ފުރިހަމަކޮށްލަތެވެ.\nއެއީ އެކަލާނގެ ތަޢާލާ ވަޙީކުރެއްވި ފަދައިންނެވެ: {يَعْمَلُونَ لَهُ مَا يَشَاءُ مِنْ مَحَارِيبَ} [سبأ: 13] \"އެސޮރުމެން އެބަހީ އެޖިންނީންތައް އެކަލޭގެފާނަށްޓަކައި އެކަލޭގެފާނު އެދިވަޑައިގެންނެވި އެއްޗެއް އެދުނު ގޮތަކަށް ހައްދަވައިދެއްވައެވެ. އެސޮރުމެންހެދި ތަކެތީގެތެރޭގައި މިޙްރާބުތަކާއި ތިމްޘާލުތައް ވެއެވެ.\" [ސަބައު: 13] މިޙްރާބުތައް ޔަޢުނީ މިސްކިތްތަކެވެ. އަދި: {وَتَمَاثِيلَ} [سبأ: 13] މާނައީ: \"ތިމްޘާލުތަކެވެ.\" [ސަބައު: 13] އެބަހީ ރަތުލޮއިންނާއި ބިއްލޫރިން ހަދާ ޞޫރަތަކުގެ ބިނާތަކެވެ. އެކަން އޭރުގެ އެބައިމީހުންގެ ޝަރީޢަތުގައި ޖާއިޒުކަމުގައިވެއެވެ. އަދި ޝައިޠާނުންތަކުގެ ތެރޭގައި ކަނޑުގެ އަޑިއަށް ފީނާ އަޑިއަށް ގޮސް އިތާތަކާއި މުތީތައް އެކަލޭގެފާނަށް ގެންނަ ބަޔަކުވިއެވެ. އަދި އެސޮރުމެންކުރެ އުރެދި ދެކޮޅުހަދައިފި އެއްޗެއްނަމަ، ފަހެ އެއެއްޗެއްގެ މައްޗަށް ޙުކުމް ކުރެވެއެވެ. އެއީ ﷲ ތަޢާލާ އެކަލާނގެ ބަސްފުޅުގައި ޛިކްރު ކުރެއްވި ގޮތަށެވެ: {وَآخَرِينَ مُقَرَّنِينَ فِي الأَصْفَادِ} [ص: 38] މާނައީ: \"އަދި (އޭގެ ތެރެއިން) އަނެއްބަޔަކު ކަސްތަޅު އަޅުއްވާ ހައްޔަރު ކުރައްވާފައިވެއެވެ.\" [ޞާދު: 38]\nފަހެ އެހެންކަމުން ޝައިޠާނުންތައް ސުލައިމާނުގެފާނާ އެކުގައި ޢަމަލުކޮށް މަސައްކަތް ކުރަމުން ދިޔައީ އެގޮލާމެން އެކަމަށް ނުރުހޭ ޙާލު އަދި ބިރުގަނެގެން ތިބެއެވެ. ފަހެ ސަލާމްލެއްވި އެކަލޭގެފާނު އަވަހާރަވީހިނދުގައި އެކަލޭގެފާނުގެ ޢަޞާކޮޅުގައި ވިއްދައިގެން ހުންނެވިއެވެ. ފަހެ ދެން ބިމުގެ ދާއްބަތައް ނުވަތަ ފަނިފަކުސާތައް ކަތުރުފަނިތައް އެޢަޞާގެ ދަނޑިކޮޅު ކާންފެށިއެވެ. އަދި އޭރުވެސް ޖިންނީންތައް މަސައްކަތުގައި އަވަދިނެތިވެ އުޅެނީއެވެ. އެކަލާނގެ ވަޙީ ކުރެއްވިއެވެ: {فَلَمَّا خَرَّ تَبَيَّنَتِ الْجِنُّ أَنْ لَوْ كَانُوا يَعْلَمُونَ الْغَيْبَ مَا لَبِثُوا فِي الْعَذَابِ الْمُهِينِ} [سبأ: 14] މާނައީ: \"ދެންފަހެ އެކަލޭގެފާނު ވެއްޓިވަޑައިގަތުމުން، ޖިންނީންނަށް ބަޔާންވެ އެނގިއްޖެއެވެ. ހަމަކަށަވަރުން އެބައިމީހުންނަށް ޣައިބު އެނގޭނަމަ، އިހާނަތްތެރިކަން ދެނިވި ޢަޛާބުގައި (އެބަހީ: ގަދަވެގެންވާ މަސައްކަތުގައި) އެބައިމީހުން ނުތިބީހެވެ.\" [ސަބައު: 14]\nދެން އެއަށްފަހުގައި ޝައިޠާނުންތައް ޞިޙްރާއިގެން އައެވެ. އަދި ސުލައިމާނުގެފާނު އަވަހާރަވުމަށްފަހުގައި އެކަލޭގެފާނުގެ ތަޚްތުގެ ދަށުގައި އެތަކެތި ވަޅުލިއެވެ. ފަހެ ދެން އެއަށްފަހުގައި ޔަހޫދީން އައެވެ. އަދި އެއުރެން އެތަން ކޮނެ، އަދި އެއުރެން އެސިޙްރުތައް އެތަނުން ނެރުނެވެ. އަދި އެއުރެން ބުންޏެވެ: އިބްނު ދާވޫދު އެބަހީ ސުލައިމާނު ބްނު ދާވޫދު ތި ޝައިޠާނުންތައް މިލްކުވެރިކުރުވީ މީގެންނެވެ. އެބަހީ: ތި ޝައިޠާނުންތައް ޚިދުމަތްތެރި ކުރުވީ މި ޞިޙްރުގެ މަގުންނެވެ. ފަހެ ސުލައިމާނުގެފާނާ މެދުގައި މި ތުހުމަތު ﷲ ޢައްޒަ ވަޖައްލަ ވަނީ ނަފީ ކުރައްވާފައެވެ. އެއީ އެކަލާނގެ ތަޢާލާގެ މިބަސްފުޅުންނެވެ: {وَمَا كَفَرَ سُلَيْمَانُ} [البقرة: 102] މާނައީ: \"އަދި ސުލައިމާނުގެފާނު ކާފަރުވެވަޑައެއް ނުގަންނަވައެވެ.\" [އަލްބަޤަރާ:102] އަދި އެކަލޭގެފާނީ ސިޙްރުވެރިއެއް ކަމުގައިވީނަމަ، އެކަލޭގެފާނީ ކާފަރެއް ކަމުގައިވީހެވެ. އެހެނަސް: {وَلَكِنَّ الشَّيَاطِينَ كَفَرُوا يُعَلِّمُونَ النَّاسَ السِّحْرَ} [البقرة: 102] މާނައީ: \"އެހެނެއްކަމަކު ކާފަރުވީ ޝައިޠާނުންނެވެ. އެ ޝައިޠާނުންތައް މީސްތަކުންނަށް ސިޙްރު އުނގަންނައިދިނެވެ.\" [އަލްބަޤަރާ: 102]. ފަހެ އެހެންކަމުން ކޮންމެ ސިޙްރުވެރިއެއްގެ އުސްތާޛަކީ ނުވަތަ އެދުރަކީ ޝައިޠާނެކެވެ. ފަހެ ޝައިޠާނާގެ މަގުން ނޫނީ ސިޙްރެއް ދަހެއް ނުވާނެތެވެ. އެބަހީ ސިޙްރުގެ ޢިލްމު އުނގެނެނީ ޝައިޠާނުންގެ ކިބައިން ކަމުގައެވެ. ފަހެ ދަންނާންޖެހޭ ކަމަކީ މިއީއެވެ.\nލިޔުއްވީ: ޢަބްދުލް ޙައްޔު ޔޫސުފް\nސޫދާނުގެ ޖާމިޢަތު އަލްޚުރްތޫމް ޔުނިވާރސިޓީގެ ޤިސްމު އައްޘަޤާފާ އަލްއިސްލާމިއްޔާ ޑިޕާރޓްމެންޓްގެ ރައީސް\nލިންކު: http://iswy.co/e29ko9",""],["މ.މ.އ.","","","ރާފިޟީންނަކީ މުސްލިމުންނެއް ނޫނެވެ! ޝީޢީންނަކީ ސުންނަތުގެ އަހްލުވެރިންގެ ތެރެއިންވާ ބަޔެއް ނޫނެވެ!\nއިމާމް ޢަލްޤަމަހ (61ހ.) ވިދާޅުވިއެވެ: \"ޢަލީ رَضِيَ اللَّهُ عَنْهُ އާ މެދުގައި މި ޝީޢީން ޙައްދުފަހަނަ އަޅައި ދިޔައެވެ. އެއީ ޢީސާ ބްނު މަރްޔަމުއާ މެދުގައި ނަޞާރާއިން ޙައްދުފަހަނަ އަޅައި ދިޔަ ފަދައިންނެވެ.\" [އައްސުންނަހ ލިޢަބްދި ﷲ ބްނު އަޙްމަދު: 548/2]\nއިމާމް އަބުލް ޢާލިޔަހ (93ހ.) ވިދާޅުވިއެވެ: \"ﷲ ގެ ޙަޟްރަތުން އަހަރެންގެ މައްޗަށްވާ ދެ ނިޢްމަތެކެވެ. އެދޭތިން ކުރެ އެންމެ ފަޟްލުވަންތަކަން ބޮޑީ – ނުވަތަ ވިދާޅުވީ އެދޭތިން ކުރެ އެންމެ ޢަޡީމްވަންތަކަން ބޮޑީ – ކޮން ކަމެއްކަން އަހުރެންނަކަށް ނޭނގެއެވެ: އެއީ އަހުރެންނަށް އިސްލާމްދީނަށް ހިދާޔަތު ލިބުމާއި، އަދި އަނެއް ކަމަކީ: އަހުރެން ރާފިޟީ ކަމުން މަޢްޞޫމުވެ ސަލާމަތުވުމެވެ.\" [އައްޝަރްޙު ވަލް އިބާނަތު ޢަލާ އުޞޫލިއް ސުންނަތި ވައްދިޔާނަތި ލިއިބްނި ބައްޠަހ: 165]\nއިމާމް އައްޝަޢްބީ (103ހ.) ވިދާޅުވިއެވެ: \"ޝީޢީން، ބަހީމާ ޙަޔަވާނުންގެ ތެރެއިންވީނަމަ، އެއުރެންވީހީ ޙިމާރުންނަށެވެ. އަދި އެއުރެން ދޫނިތަކުގެ ތެރެއިންވީނަމަ، އެއުރެންވީހީ މިނިކާ ދޫންޏަށެވެ. (ކުނި ހަޑި މުޅަ ތަކެތި ކާ މިޞްރީ ބޮޑު މިނިކާ ދޫންޏެކެވެ.)\" [މިންހާޖުއް ސުންނަހ: 22/1]\nއިމާމް އައްޝަޢްބީ (103ހ.) ވިދާޅުވިއެވެ: \"މި ފުރެދިގެންވާ ހަވާގެ އަހްލުވެރިންގެ ފުށުން ތިޔަބައިމީހުން ރައްކާތެރިވުމަށް އަހުރެން ތިޔަބައިމީހުންނަށް ތަޙްޛީރުކުރަމެވެ. އަދި އެއުރެންގެ އެންމެ ނުބައި ބަޔަކީ ރާފިޟީންނެވެ. އެއުރެން އިސްލާމް ދީނަށް ވަނީކީ ޝަޥްޤުވެރިވެ އެދިގެންނެއްވެސް ނޫނެވެ. އަދި ޖެހިލުންވެ ބިރުދެއްކިގެންނެއްވެސް ނޫނެވެ. އަދި އެހެނެއްކަމަކު އިސްލާމްދީނުގެ އަހްލުވެރިންނަށް ނަފްރަތުކޮށް ނީހަވެރިވެގެންނެވެ. އަދި އިސްލާމުންގެ މައްޗަށް ބަޣާވާތްތެރިވެގެންނެވެ.\" [މިންހާޖުއް ސުންނަހ: 93/1]\nއިމާމް ޠަލްޙަތު ބްނު މުޞައްރިފް (119ހ.) ވިދާޅުވިއެވެ: \"ރާފިޟީން، އެއުރެންގެ އަންހެނުންނާ ކައިވެނި ނުކުރެވޭނެއެވެ. އަދި އެއުރެންގެ ޛަބްޙު ކަތިލުންތައް ނުކެވޭނެތެވެ. އެހެނީ ހަމަކަށަވަރުން އެއުރެންނީ މުރުތައްދުންނެވެ.\" [އަލްއިބާނަތުއް ޞުޣްރާ: 161]\nއިމާމް އައްޒުހްރީ (124ހ.) ވިދާޅުވިއެވެ: \"އައްސަބްއިއްޔަހ (ޢަބްދު ﷲ ބްނު ސަބައު އަލްޔަހޫދީއަށް ތަބަޢަވީ މީހުން)، ނަޞާރާއިންނާ އެހާ ވަރަށް ވައްތަރު އެނޫން ބަޔެއް އަހުރެން ނުދެކެމެވެ. އަޙްމަދު ބްނު ޔޫނުސް (227ހ.) ވިދާޅުވިއެވެ: އެއީ ރާފިޟީންނެވެ.\" [މަޥްސޫޢަތުލް ފިރަޤިލް މުންތަސިބަތި ލިލްއިސްލާމި: 352/6]\nއިމާމް އަލްއަޢްމަޝް (149ހ.) ވިދާޅުވިއެވެ: \"އަހުރެންނަށް މީސްތަކުންނާ ލައިގަނެ ބައްދަލުވިއެވެ. (އެބަހީ: އެބޭފުޅާއާ ބައްދަލުވި ޞަޙާބީންނާއި ދޮށީ ބޮޑެތި ތާބިޢީންގެ ވާހަކައެވެ.) އަދި އެބޭކަލުން އެއުރެންނަށް ކައްޛާބު ދޮގުވެރީން ކަމުގައި ނޫނީ ނަން ނުދެތެވެ. ޔަޢްނީ: ރާފިޟީންގެ ވާހަކައެވެ.\" [މިންހާޖުއް ސުންނަހ: 27/1]\nއިމާމް މިސްޢަރު ބްނު ކިދާމް (153ހ.) އަރިހުން އައިސްފައިވެއެވެ: \"އެބޭފުޅާއާ ރާފިޟީންގެ މީހަކާ ދިމާވިއެވެ. ފަހެ އޭނާ ކޮންމެސް ވާހަކައެއް ދެއްކިއެވެ... ފަހެ އޭނާއަށް މިސްޢަރު ވިދާޅުވިއެވެ: އަހުރެންގެ ކިބައިން ކަލޭ ދުރުވެ ފެޔަށް ޖެހޭށެވެ. ފަހެ ކަލޭތީ ޝައިޠާނެއްކަން ކަށަވަރެވެ.\" [ޝަރްޙުއް ސުންނަހ ލިއްލާލަކާއީ: 1457/8]\nއިމާމް އައްޝަރީކު (177ހ.) ގެ އަރިހުން އައިސްފައިވެއެވެ: \"ރާފިޟީން ފިޔަވާ އަހުރެންނާ ލައިގަންނަ ކޮންމެ މީހެއްގެ ކިބައިންވެސް އަހުރެން ޢިލްމު އުފުލަމެވެ. ފަހެ ހަމަކަށަވަރުން އެއުރެން ޙަދީޘް ވަޟްޢުކޮށް ދޮގު ޙަދީޘް ހަދައެވެ. އަދި އެ އެއީ ދީނެއް ކަމުގައި އެއުރެން ނަގައިގެން އުޅެއެވެ.\" [މިންހާޖުއް ސުންނަހ: 26/1]\nއިމާމް މާލިކު (179ހ.) އާ ސުވާލު ކުރެވުނެވެ: \"އެންމެ ނުބައި ބައިގަނޑަކީ ކޮބައި ކަމާ މެދުގައެވެ. ފަހެ އެބޭފުޅާ ވިދާޅުވިއެވެ: ރާފިޟީންނެވެ.\" [ނަފްޙުއް ޠީބި މިން ޣުޞްނިލް އަންދަލުސިއް ރަޠީބި ލިލްމަޤްރީ: 307/5]\nއިމާމް މާލިކު (179ހ.) ރާފިޟީންނާ ބެހޭގޮތުން ވިދާޅުވިއެވެ: \"މިއުޅޭ ޤަޥްމުގެ މީހުން، އެއުރެން ހަމައެކަނި ބޭނުންވީ ނަބިއްޔު ﷺ އަށް ޤަދްޙުކޮށް އެއްޗެހި ކިޔުމަށެވެ. ފަހެ އެހެން އެކަން ކުރުމަށް އެއުރެންނަކަށް ކުޅަދާނަ ނުވިއެވެ. ދެން ފަހެ އެއުރެން އެހެންވެ އެކަލޭގެފާނުގެ އަޞްޙާބުންނަށް ޤަދްޙުކޮށް އެއްޗެހި ކިޔެވެ. އެހެން ގޮސް (އެކަލޭގެފާނާ މެދުގައި) ބުނެވުމަށެވެ: 'ނުބައި އަޞްޙާބުންނާއި އެކުގައި ވީ ނުބައި މީހެކެވެ. އަދި އެމީހާ ޞާލިޙަކަށް ވީނަމަ، އެމީހާގެ އަޞްޙާބުން ޞާލިޙުވީހެވެ.'\" [އައްޞާރިމު އަލްމަސްލޫލު: 108/3]\nއިމާމް ޢަބްދު ﷲ ބްނު އަލްމުބާރަކް (181ހ.) ވިދާޅުވިއެވެ: \"ދީން ވަނީ އަހްލުލް ޙަދީޘްއަށެވެ. (ޙަދީޘްގެ އަހްލުވެރިންނަށެވެ.) އަދި ކަލާމާއި ޙީލަތްތައް ވަނީ އަހްލުއް ރައުޔަށެވެ. (ރައުޔުގެ އަހްލުވެރިންނަށެވެ.) އަދި ދޮގުހެދުން ވަނީ ރާފިޟީންނަށެވެ.\" [އަލްމުންތަޤާ މިން މިންހާޖިލް އިޢްތިދާލި: 480/1]\nޚަލީފަތުލް މުސްލިމީން އިމާމް ހާރޫން އައްރަޝީދު (193ހ.) ވިދާޅުވިއެވެ: \"އަހުރެން ހަތަރުކަމެއް ހޯދީމެވެ. ފަހެ ހަތަރު ބަޔެއްގައި އެކަން ވަނިކޮށް އަހުރެންނަށް ފެނުނެވެ. ފަހެ އަހުރެން ކުފްރު ހޯދީމެވެ. ފަހެ ޖަހްމީންގެ ކިބައިގައި އެކަން ވަނިކޮށް އަހުރެންނަށް ފެނުނެވެ. އަދި ކަލާމާއި އަރާރުމުގެ ހަޅޭއްފަޅޭތް ގަދަކުރުން އަހުރެން ހޯދީމެވެ. ފަހެ މުޢްތަޒިލީންނާ އެކުގައި އެކަން ވަނިކޮށް އަހުރެންނަށް ފެނުނެވެ. އަދި އަހުރެން ދޮގު ހޯދީމެވެ. ފަހެ ރާފިޟީންގެ ކިބައިގައި އެކަން ވަނިކޮށް އަހުރެންނަށް ފެނުނެވެ. އަދި އަހުރެން ޙައްޤު ހޯދީމެވެ. ފަހެ އަޞްޙާބުލް ޙަދީޘްއާ (ޙަދީޘްގެ އަޞްޙާބުންނާ) އެކުގައި އެކަން ވަނިކޮށް އަހުރެންނަށް ފެނުނެވެ.\" [ޝަރަފު އަޞްޙާބިލް ޙަދީޘް ލިލްޚަޠީބި އަލްބަޣްދާދީ: 55]\nއިމާމް ޔޫސުފް ބްނު އަސްބާޠު (195ހ.) ވިދާޅުވިއެވެ: \"ބިދްޢަތުގެ އުޞޫލުތައް ހަތަރެކެވެ: އެއީ ރާފިޟީންނާއި، ޚަވާރިޖުންނާއި، ޤަދަރީންނާއި، މުރްޖީންނެވެ. ދެން ކޮންމެ ފިރްޤަތަކުން އަށާރަ ބައިގަނޑު ނުކުތެވެ. ފަހެ އެއީ ޖުމްލަހ ހަތްދިހަ ދެ ފިރްޤަތެވެ. އަދި ހަތްދިހަ ތިންވަނަ ބަޔަކީ ނަބިއްޔު ﷺ ޙަދީޘްކުރެއްވި ޖަމާޢަތެވެ: ހަމަކަށަވަރުން ނަޖާވަނިވި ބަޔަކީ ހަމައެކަނި އެއީ އެވެ.\" [އައްޝަރީޢަހ ލިލްއާޖުއްރީ: 303/1]\nއިމާމް ސުފްޔާނު ބްނު ޢުޔައިނަހ (198ހ.) މީހަކާ ދިމާލަށް ވިދާޅުވިއެވެ: \"ކަލޭ ތިޔަ އައީ ކޮންތާކުން ހެއްޔެވެ؟ އެމީހާ ބުންޏެވެ: މިވެނި އެވެނި ފުލާނު އިބްނު ފުލާނެއްގެ ޖަނާޒަތުއިންނެވެ. އެބޭފުޅާ ވިދާޅުވިއެވެ: ކަލެއަކާ ވާހަކަ ދެއްކުމަކުން އަހުރެން ދެން ވާހަކަ ނުދައްކާނަމެވެ. ނުވަތަ ކަލެއަކަށް ޙަދީޘްއެއް ދެން ނުކިޔާދޭނަމެވެ. ކަލޭ ފާފަ ފުއްސެވުމަށް އެދި ﷲ އަށް މަޣްފިރަތަށް ދަންނަވާށެވެ. އަދި ކަލޭ އެނބުރި އެހެން ނަހަދާށެވެ. ﷲ ގެ ރަސޫލު ﷺ ގެ އަޞްޙާބުން ދެކެ ރުޅިއައިސް ނަފްރަތު ކުރާ މީހަކަށް ކަލޭ ބަލާފައި، ފަހެ އޭނާގެ ޖަނާޒަތުއަށް ކަލޭ ތަބަޢަވެ ތި ދިޔައީއެވެ.\" [އުޞޫލު އިޢްތިޤާދި އަހްލުއް ސުންނަތި ވަލް ޖަމާޢަތި ލިއްލާލަކާއީ: 1458/7]\nއިމާމް އައްޝާފިޢީ (204ހ.) ވިދާޅުވިއެވެ: \"ރާފިޟީންނަކީ އެންމެ ނުބައި ޖަމާޢަތްގަނޑެވެ.\" [މަނާޤިބުއް ޝާފިޢީ ލިއްރާޒީ: 142]\nއިމާމް އައްޝާފިޢީ (204ހ.) ވިދާޅުވިއެވެ: \"ހަވާގެ އަޞްޙާބުން ކުރެ ދަޢްވާގައި އެހާ ދޮގުވެރި ބަޔެއް، އަދި ދޮގާއި ބުހްތާނަށް އެހާ ހެކިވާ ބަޔެއްގެ ގޮތުގައި، ރާފިޟީން ނޫނީ އެފަދަ ބައްޔެއް އަހުރެން ނުދެކެމެވެ.\" [އަލްއިބާނަހ: 545/2]\nއިމާމް އަޝްހަބު ބްނު ޢަބްދުލް ޢަޒީޒު (204ހ.) ވިދާޅުވިއެވެ: \"ރާފިޟީންނާ ބެހޭގޮތުން އިމާމް މާލިކު (179ހ.) އާ ސުވާލު ކުރެވުނެވެ. ފަހެ އެބޭފުޅާ ވިދާޅުވިއެވެ: އެއުރެންނާ ވާހަކަ ނުދައްކާށެވެ. އަދި އެއުރެންގެ ކިބައިން ރިވާވެސް ނުކުރާށެވެ. ފަހެ ހަމަކަށަވަރުން އެއުރެންނީ ދޮގުވެރީންނެވެ.\" [މިންހާޖުއް ސުންނަހ: 61/1]\nއިމާމް ޔަޒީދު ބްނު ހާރޫން (206ހ.) ވިދާޅުވިއެވެ: \"(އެންމެ ކުޑަ މިނުން) ކޮންމެ ބިދްޢަތުގެ ޞާޙިބެއްގެ ކިބައިންވެސް ލިޔެވިދާނެތެވެ. އެއީ އޭނާ އެކަމަށް (އެބަހީ އެބިދްޢަތަށް) ދަޢުވަތު ނުދޭހާ ހިނދެއްގައެވެ. އެހެނަސް އެއީ ރާފިޟީން ފިޔަވައެވެ. ފަހެ ހަމަކަށަވަރުން އެއުރެން ދޮގުހަދައެވެ.\" [މިންހާޖުއް ސުންނަހ: 26/1]\nއިމާމް އަބޫ ޢުބައިދު އަލްޤާސިމު ބްނު ސައްލާމް (224ހ.) ވިދާޅުވިއެވެ: \"އެކި މީސްތަކުންނާ އެކީ އަހުރެން އުޅުނީމެވެ. އަދި ކަލާމުގެ އަހްލުވެރިންނާ ވާހަކަ ދެއްކީމެވެ. އަދި ކަން އެފަދައިން ވިއެވެ. ފަހެ ހަޑިހުތުރުކަމުން އެހާ ހަޑިހުތުރު، އަދި މުޑުދާރުކަމުން އެހާ މުޑުދާރު، އަދި ޙުއްޖަތުގެ ގޮތުން އެހާ ބަލިކަށި، އަދި އެހާމެ ކޮސް މޮޔަ ބަޔެއްގެ ގޮތުގައި ރާފިޟީން ނޫނީ އަހުރެން ނުދެކެމެވެ.\" [އައްސުންނަހ ލިލްޚައްލާލް: 499/1]\nއިމާމް އަޙްމަދު ބްނު ޔޫނުސް (227ހ.) ވިދާޅުވިއެވެ: \"ޔަހޫދީއަކު ޝާތު ބަކަށްޓެއް ކަތިލައިފައި، އަދި ރާފިޟީއަކު ހަމަ ކަތިލައިފިނަމަ، ޔަހޫދީ ކަތިލި އެތިން އަހަރެން ކެއީމުހެވެ. އަދި ރާފިޟީ ކަތިލި އެއްޗަކުން އަހުރެން ނުކާނަމެވެ. އެހެނީ އޭނާއަކީ އިސްލާމްދީނުން މުރުތައްދުވެފައިވާ މުރުތައްދެކެވެ.\" [އައްޞާރިމު އަލްމަސްލޫލު: 570]\nއިމާމް އަލްބުވައިޠީ (231ހ.) ވިދާޅުވިއެވެ: \"އަހުރެން އައްޝާފިޢީ (204ހ.) އާ ސުވާލު ކުރީމެވެ: ރާފިޟީއެއް ފަހަތުގައި އަހަރެން ނަމާދު ކުރަން ހެއްޔެވެ؟ އެބޭފުޅާ ވިދާޅުވިއެވެ: ނޫނެކެވެ. ރާފިޟީއެއް ފަހަތުގައި ތިބާ ނަމާދު ނުކުރާށެވެ. އަދި ޤަދަރީއެއް ފަހަތުގައިވެސް ތިބާ ނަމާދު ނުކުރާށެވެ. އަދި މުރްޖީއެއް ފަހަތުގައިވެސް ތިބާ ނަމާދު ނުކުރާށެވެ. އަހުރެން ބުނީމެވެ: އަހަރެމެންނަށް އެއުރެން ޞިފަހ ކޮށްދޭށެވެ. އެބޭފުޅާ ވިދާޅުވިއެވެ: މީހަކު ބުނެއްޖެނަމަ: އީމާން ކަމަކީ ޤަޥްލު ބަސް އެކަނި ކަމުގައެވެ. ފަހެ އޭނާއަކީ މުރްޖީއެކެވެ. އަދި މީހަކު ބުނެފިނަމަ: ހަމަކަށަވަރުން އަބޫ ބަކްރުއާއި އަދި ޢުމަރުއީ ދެ އިމާމުން ނޫން ކަމުގައެވެ. ފަހެ އޭނާއަކީ ރާފިޟީއެކެވެ. އަދި މަޝީއަތު ނުވަތަ އިރާދަތު އޭނާގެ ނަފްސަށް ހަދައިފި މީހާ، ފަހެ އޭނާއަކީ ޤަދަރީއެކެވެ.\" [އައްސިޔަރު ލިއްޛަހަބީ: 20/19]\nއިމާމް އަޙްމަދު (241ހ.) އާ ސުވާލު ކުރެވުނެވެ: \"މުޢާވިޔަތު رَضِيَ اللَّهُ عَنْهُ އަށް ޝަތުމްކޮށް އެއްޗެހި ކިޔާ މީހާ: އޭނާގެ ފަހަތުގައި ނަމާދު ކުރެވޭނެތޯއާ މެދުގައެވެ؟ އެބޭފުޅާ ވިދާޅުވިއެވެ: ނޫނެކެވެ. އޭނާގެ ފަހަތުގައި ނަމާދު ނުކުރެވޭނެއެވެ. އަދި އެއްވެސް ކަރާމަތެއް ނެތެވެ.\" [މަސާއިލު އިބްނި ހާނީ: 60/10]\nއިމާމް އަޙްމަދު (241ހ.) ވިދާޅުވިއެވެ: \"ޞަޙާބީންގެ އެކަކާ މެދުގައިވެސް މީހަކު ނުބައިކޮށް ޛިކްރުކުރާތަން ތިޔައިންގެ ތެރެއިން އެކަކަށްވެސް ފެނިއްޖެނަމަ، އޭނާގެ އިސްލާމްކަމުގެ މައްޗަށް ތިބާ ތުހުމަތުކުރާށެވެ.\" [އަލްބިދާޔަތު ވައްނިހާޔަތު: 142/8، އަލްމަސާއިލި ވައްރަސާއިލިލް މަރްވިއްޔަތި ޢަން އަޙްމަދު ފިލް ޢަޤީދަތި ލިލްއަޙްމަދީ: 363/2-364]\nއިމާމް އަޙްމަދު (241ހ.) ވިދާޅުވިއެވެ: \"އަދި ރާފިޟީން: އެއުރެންނީ ﷲ ގެ ރަސޫލު މުޙައްމަދު ﷺ ގެ އަޞްޙާބުންގެ އަރިހުން ބަރީއަވާ މީހުންނެވެ. އަދި އެއުރެން އެބޭކަލުންނަށް ސައްބުކޮށް އެއްޗެހި ކިޔައި އަދި އެބޭކަލުންގެ އަގު ދަށްކޮށްލަތެވެ.\" [ޠަބަޤާތުލް ޙަނާބިލަހ ލިއިބްނި އަބީ ޔަޢްލާ: 33/1]\nއިމާމް އަބޫ ޒުރްޢަހ އައްރާޒީ (264ހ.) ވިދާޅުވިއެވެ: \"ﷲ ގެ ރަސޫލު ﷺ ގެ އަޞްޙާބުން ކުރެ އެކަކަށްވެސް ބަސްބުނެ ދަށްކޮށްލާ މީހަކު ތިބާއަށް ފެނިއްޖެނަމަ، ފަހެ އޭނާއަކީ ޒިންދީޤެއްކަން ތިބާ ދަންނާށެވެ. އަދި އެއީ ހަމަކަށަވަރުން އަހަރެމެންގެ ގާތުގައި ރަސޫލު ﷺ އަކީ ޙައްޤެވެ. އަދި ޤުރްއާނަކީ ޙައްޤެވެ. އަދި އަހަރެމެންނާ ހަމައަށް ޤުރްއާންއާ ސުންނަތު ގެނެސްދެއްވާ އަދާއު ކުރެއްވީ ރަސޫލު ﷺ ގެ އަޞްޙާބުންނެވެ. އަދި އެއުރެން ބޭނުންވަނީ ފޮތާއި ސުންނަތު ބާޠިލުކޮށްލުމަށް، އަހަރެމެންގެ ޝާހިދުން ހެކިވެރިންނަށް ޖަރްޙުކޮށް ވައްޓައިލުމަށެވެ. އަދި އެއުރެން ޖަރްޙުކޮށް ވައްޓައިލުން މާ އަޥްލާވެގެންވެއެވެ. އަދި އެއުރެންނީ ހަމަ ޒިންދީޤުންނެވެ.\" [އަލްކިފާޔަހ ލިލް ޚަޠީބި އަލްބަޣްދާދީ: ޞ: 97]\nއިމާމް އަލްބުޚާރީ (256ހ.) ރާފިޟީންނާ ބެހޭ ގޮތުން ވިދާޅުވިއެވެ: \"އެއުރެންގެ މައްޗަށް ސަލާމް ނުގޮވޭ ހުއްޓެވެ. އަދި އެއުރެންނަށް ޒިޔާރަތު ނުކުރެވޭ ހުއްޓެވެ. އަދި އެއުރެންނާ ކައިވެނި ނުކުރެވޭ ހުއްޓެވެ. އަދި އެއުރެންނަށް ހެކިނުވެވޭ ހުއްޓެވެ. (ނުވަތަ އެއުރެން ލައްވާ ހެކިނުވެވޭ ހުއްޓެވެ.) އަދި އެއުރެންގެ ކަތިލުންތައް ނުކެވޭ ހުއްޓެވެ.\" [ޚަލްޤު އަފްޢާލިލް ޢިބާދި: 33]\nއިމާމް އަލްބުޚާރީ (256ހ.) ވިދާޅުވިއެވެ: \"ޖަހްމީއެއް ނުވަތަ ރާފިޟީއެއް ފަހަތުގައި އަހުރެން ނަމާދު ކުރުމާއި، ނުވަތަ ޔަހޫދީއެއް އަދި ނަޞާރާއެއް ފަހަތުގައި އަހުރެން ނަމާދު ކުރުމެކޭ، އަހުރެންނަކަށް ފަރުވާލެއް ނެތެވެ. (އެބަހީ: އެބޭފުޅާގެ އަރިހުގައި އެފަދަ ބަޔެއްގެ ފަހަތުގައި ނަމާދު ކުރުމެކޭ ވަކި ތަފާތެއް ނެތް ކަމެވެ.)\" [ޚަލްޤު އަފްޢާލިލް ޢިބާދި: 33]\nއިމާމް އަލްމައިމޫނީ (274ހ.) ވިދާޅުވިއެވެ: \"އަބޫ ޢަބްދު ﷲ [އެބަހީ އިމާމް އަޙްމަދު (241ހ.)] ރާފިޟީންނާ ބެހޭގޮތުން ވިދާޅުވިއެވެ: އެއުރެންގެ ޝަހާދަތު ޤަބޫލެއްް ނުކުރެވެތެވެ. އަދި އެއުރެންނަށް އެއްވެސް ކަރާމަތެއް ނުވެއެވެ.\" [އައްޠުރުޤު އަލްޙުކްމިއްޔަހ: 146]\nއިމާމް އިސްމާޢީލް ބްނު އިސްޙާޤު (286ހ.) އަރިހުން ވެއެވެ: \"އަބޫ ޢަބްދު ﷲ އަޙްމަދު ބްނު ޙަންބަލް (241ހ.) އާ ސުވާލުކުރެވުނެވެ. މީހަކު އޭނާގެ އަވަށްޓެރިއެއްގެ ގޮތުގައި ރާފިޟީއަކުވާ މީހާ، އޭނާ އެރާފިޟީގެ މައްޗަށް ސަލާމް ގޮވުމާ ބެހޭ ގޮތުންނެވެ؟ އެބޭފުޅާ ވިދާޅުވިއެވެ: ނޫނެކެވެ. އަދި ރާފިޟީ މީހާ މުސްލިމު މީހާގެ މައްޗަށް ސަލާމް ގޮވައިފިނަމަ، އޭނާގެ މައްޗަށް ސަލާމް ރައްދު ނުދޭ ހުއްޓެވެ.\" [އައްސުންނަހ ލިލްޚައްލާލް: 493/1]\nއިމާމް ޢަބްދު ﷲ ބްނު އިމާމް އަޙްމަދު (290ހ.) ވިދާޅުވިއެވެ: \"އަހުރެން އަހުރެންގެ ބައްޕާފުޅު ކުރެން ސުވާލު ކުރީމެވެ: ރާފިޟީންނަކީ ކޮބައި ހެއްޔެވެ؟ ވިދާޅުވިއެވެ: އަބޫ ބަކްރުއާއި އަދި ޢުމަރު رَضِيَ اللَّهُ عَنْهُما އަށް ސައްބުކޮށް އަދި ޝަތުމްކޮށް އެއްެޗެހި ކިޔާ މީހުންނެވެ.\" [އައް-ސުންނަހ ލިލްޚައްލާލް ނަމްބަރ: 777]\nިމާމް އަލްބަރްބަހާރީ (329ހ.) ވިދާޅުވިއެވެ: \"އަދި ތިބާ ދަންނާށެވެ! ހަމަކަށަވަރުން ހަވާތަކުގެ ހުރިހާ ކަމަކީ ދަށުދަރަޖައިގެ ކަންކަމެވެ. އެއިން ކޮންމެ ކަމެއްވެސް ގޮވާލަނީ ކަނޑިއަށެވެ. އަދި އޭގެ ތެރެއިން އެންމެ ދަށުދަރަޖަކަމާއި އަދި އެންމެ ކާފަރުކަން ބޮޑީ ރާފިޟީންނާއި، މުޢްތަޒިލީންނާއި، ޖަހްމީންނެވެ. ފަހެ އެހެނީ ހަމަކަށަވަރުން އެއުރެން ބޭނުންވަނީ މީސްތަކުންގެ މައްޗަށް ތަޢްޠީލުކުރުމާއި (ﷲ ގެ ޞިފަފުޅުތަށް ނަފީކުރުމާއި) އަދި ޒިންދީޤުވުމަށެވެ.\" [ޝަރްޙުއް ސުންނަހ: 54]\nއިމާމް އަލްބަރްބަހާރީ (329ހ.) ވިދާޅުވިއެވެ: \"އަދި ރާފިޟީންނާ މެދުގައި ދަންނައެވެ. ފަހެ އެއުރެންނީ މީސްތަކުން ކުރެ އެކަކު އަނެކަކަށް އިޚްތިލާފުވުމުގައާއި، އަދި ވަކިވުމުގައާއި، އަދި ޠަޢްނުކޮށް އާޑަގޮވުމުގައި އެންމެ ގަދަފަދަ ބައިގަނޑެވެ. ފަހެ އެއިން ކޮންމެ މީހަކު އޭނާގެ އަމިއްލަ ނަފްސަށް މަޛްހަބެއް ޚިޔާރު ކުރެތެވެ. އަދި އެކަމުގެ މައްޗަށް އޭނާއާ ޚިލާފުވާ މީހާއަށް ލަޢްނަތު ގޮވަތެވެ. އަދި އޭނާއަށް އެކަމުގައި ތަބަޢަ ނުވެއްޖެ މީހާ ކާފަރު ކުރެތެވެ.\" [އަލްއިބާނަހ: 556/2]\nއިމާމް އަލްއާޖުއްރީ (360ހ.) ވިދާޅުވިއެވެ: \"ހަމަކަށަވަރުން ރާފިޟީންނަކީ ޙާލަތުގައި މީސްތަކުން ކުރެ އެންމެ ނުބައި މީހުންނެވެ. އަދި ހަމަކަށަވަރުން އެއުރެންނީ ދޮގުވެރި ފާޖިރުންނެވެ. އަދި ހަމަކަށަވަރުން އެއުރެންނީ ނަޖިސް ހަޑިހުތުރު މުޑުދާރު ބަޔެކެވެ.\" [އައްޝަރީޢަހ ލިލްއާޖުއްރީ: 251/5]\nއިމާމް އަލްއާޖުއްރީ (360ހ.) ވިދާޅުވިއެވެ: \"ހަމަކަށަވަރުން ރާފިޟީންނަކީ ޙާލަތުގައި މީސްތަކުން ކުރެ އެންމެ ނުބައި މީހުންނެވެ. އަދި ހަމަކަށަވަރުން އެއުރެންނީ ދޮގުވެރި ފާޖިރުންނެވެ. އަދި ހަމަކަށަވަރުން އެބޭކަލުންނާ މެދުގައި ރާފިޟީން ހަދަހަދައިގެން އުޅޭ ވާހަކަތަކުން، ޢަލީ رَضِيَ اللَّهُ عَنْهُ އާއި އެބޭފުޅާގެ ހެޔޮވެގެންވާ ދަރިފަސްކޮޅު ބަރީއަވެގެންވެއެވެ... އަދި މަތިވެރިވެގެންވާ ﷲ ވަނީ، ޢަލީ رَضِيَ اللَّهُ عَنْهُ އާއި އެބޭފުޅާގެ ހެޔޮވެގެންވާ ދަރިފަސްކޮޅު، ރާފިޟީންގެ މަޛްހަބުތަކުގެ ނަޖިސް ހަޑިހުތުރު ބައިގަނޑުގެ ކިބައިން ބަރީއަކުރައްވާފައެވެ.\" [އައްޝަރީޢަހ ލިލްއާޖުއްރީ: 2534/5] އިމާމް އަލްޤަޙްޠާނީ (387ހ.) އެބޭފުޅާގެ ނޫނިއްޔަހ ގައި ގެންނެވި ޅެންބައިތުގެ ޖުމްލަހ މަޢްނާގައި ވެއެވެ:\n\"ހަމަކަށަވަރުން ބިން މައްޗަށް ފައި އެޅި އެންމެ ނުބައި ބަޔަކީ ރާފިޟީންނެވެ. އެއީ ކޮންމެ ނާޠިޤު އިންސާނަކާއި ނުވަތަ ޖިންނީންގެ ތެރެއިންނެވެ. ނަބިއްޔުއަށް އެއުރެން މަދްޙު ކޮށްފައި، އަދި އެކަލޭގެފާނުގެ އަޞްޙާބުންނަށް އެއުރެން ޚިޔާނަތްތެރި ވިއެވެ. އަދި އެބޭކަލުންނަށް އަނިޔާވެރިކަމާއި ޢުދްވަނީ ޢަދާވަތްތެރިކަން އެއުރެން އެއްލިއެވެ. އެކަލޭގެފާނުގެ ގާތްތިމާގެ އަހްލުވެރިންނަށް އެއުރެން ލޯބިކޮށްފައި، އަދި އެކަލޭގެފާނުގެ އަޞްޙާބުންނަށް އެއުރެން ސައްބުކޮށް އެއްޗެހި ކިޔެވެ. އެއުރެންނީ ﷲ ގެ ޙަޟްރަތުގައި ޖަދަލުކުރާ ފުށުއަރާފައިވާ ބައިގަނޑެކެވެ.\" [ނޫނިއްޔަތުލް ޤަޙްޠާނީ: 26]\nއިބްނު ޙަޒްމު (456ހ.) އާއި ނަޞާރާއިންނާ މުނާޡަރާ ކުރެވުނުހިނދު، އިބްނު ޙަޒްމުގެ މައްޗަށް ރައްދު ދިނުމުގެ ގޮތުން، އެނަޞާރާއިން ރާފިޟީންގެ ފޮތްތައް ގެނައުމުން، އިބްނު ޙަޒްމު ބުނެތެވެ: \"ފަހެ ހަމަކަށަވަރުން ރާފިޟީންނަކީ މުސްލިމުންނެއް ނޫނެވެ. އެހެނެއްކަމަކު އެއީ ހަމައެކަނި ފިރްޤަހ އެކެވެ. އެ ފުރަތަމައަށް އުފެދިގަތީ ނަބީ ﷺ އަވަހާރަވުމަށްފަހުގައި ފަންސަވީސް އަހަރު ފަހުންނެވެ. އަދި އޭގެ މަބްދައު ފެށުންވީ އިސްލާމްދީނަށް މަކަރުވެރިވީ ބަޔެއްގެ ދަޢްވަތަށް، ﷲ ތަޢާލާ ނިކަމެތިކުރެއްވި ބަޔެއްގެ ފުށުންވީ އިޖާބަދިނުމެކެވެ. އަދި އެއުރެންނީ ދޮގާއި ކުފްރުގައި ޔަހޫދީންނާއި ނަޞާރާއިންގެ މަގުން ހިނގާ ބަޔެކެވެ.\" [އަލް ފަޞްލު ފިލް މިލަލި ވައްނިޙަލް ލިއިބްނި ޙަޒްމު: 78/2]\nއިބްނު ޙަޒްމު (456ހ.) ބުނެތެވެ: \"އަދި ތިޔަބައިމީހުން ދަންނާށެވެ. ތިޔަބައިމީހުންނަށް ﷲ ރަޙްމަތު ލައްވާށިއެވެ. ހަމަކަށަވަރުން އެންމެހާ ފުރެދިފައިވާ ފިރްޤަތުތައް، ﷲ އެއުރެންގެ އަތްތަކުން އެއްވެސް ހެވެއް ނުގެންނަވަތެވެ. އަދި އެއުރެން މެދުވެރިކޮށްގެން ކުފްރުގެ އެއްވެސް ބިމެއް އަވަށެއްވެސް ފަތަޙަ ނުކުރައްވަތެވެ. އަދި އިސްލާމް ދީނަށް ދިދައެއްވެސް ނުއުފުއްލަތެވެ. އަދި އެއުރެން އަދިވެސް ދެމިތިބީ މުސްލިމުންގެ ނިޡާމު އެކޮޅުކޮޅަށް ޖަހައިލުމުގައި ފޫގަޅައިންނެވެ. އަދި މުއުމިނުންގެ ކަލިމަ ބައިބައިކޮށްލުމަށެވެ. އަދި އެއުރެންގެ ކަނޑިތައް އުރައިގެން ދަމައި ނަގައިގެން އުޅެނީ ދީނުގެ އަހްލުވެރިންގެ މައްޗަށެވެ. އަދި ބިންމަތީގައި ފަސާދަކުރުމުގައި އެއުރެން ދެމިއުޅެތެވެ. ޚަވާރިޖުންނާއި ޝީޢީންނާ މެދުގައި ދަންނައެވެ. އެވާހަކަތައް ޛިކްރުކުރުމަށް ތަކްލީފެއް ނެތިވެ ފަހެ އެއުރެންނީ މިކަމުގައި އެންމެ މަޝްހޫރު ބައިގަނޑެވެ... ފަހެ ﷲ އަށްޓަކައެވެ. ﷲ އަށްޓަކައެވެ. އޭ މުސްލިމުންނޭއެވެ. ތިޔަބައިމީހުންގެ ދީނުގައި ތިޔަބައިމީހުން ރައްކާތެރިވާށެވެ... ފަހެ އަޘަރުތަކަށް ލާޒިމްވެ ހިފާށެވެ. އަދި ކޮންމެ މުޙްދަޘް ބިދްޢަތަކުން ދުރުވެ ދޫކޮށްލާށެވެ. އަދި ކޮންމެ ބިދްޢަތަކީ ފުރެދުމެކެވެ. އަދި ކޮންމެ ފުރެދުމެއް ވަނީ ނަރަކާގައެވެ.\" [އަލްފަޞްލު ފިލް މިލަލި ވައްނިޙަލް: 171/4]\nއަބޫ ބަކްރު ބްނު އަލްޢަރަބީ (543ހ.) ބުނެތެވެ: \"މޫސާ އާއި ޢީސާ عَلَيهِمَا السَّلَامِ ގެ އަޞްޙާބުންނާ މެދުގައި ނަޞާރާއިންނާއި ޔަހޫދީން ނުރުހުނެތެވެ. އެފަދައިން މުޙައްމަދު ﷺ ގެ އަޞްޙާބުންނާ މެދުގައި ރާފިޟީން ނުރުހުނެވެ.\" [އަލްޢަވާޞިމް މިނަލް ޤަވާޞިމް: 192/1]\nއިބްނުލް ޖަޥްޒީ (597ހ.) ބުނުއްވަތެވެ: \"އަދި ރާފިޟީންގެ ހަޑިހުތުރުކަން ޢަދަދު ކުރެވުމަށްވުރެ ގިނައެވެ. އަދި އެއުރެން ވުޟޫއުގައި އެއުރެންގެ ފައިތައް ނުދޮވުމުގެ ސަބަބުން އެއުރެންގެ ނަމާދުން އެއުރެން މަޙްރޫމުވެގަނެއްޖެއެވެ. އަދި އެއުރެން މަޢްޞޫމު އިމާމު ހޯދުމަށް އުޅުމުން ޖަމާޢަތުން މަޙްރޫމުވެގަނެއްޖެއެވެ. އަދި ޞަޙާބީން رَضِيَ اللَّهُ عَنْهُم އަށް ސައްބުކޮށް އެއްޗެހި ކިޔައިގެން އެއުރެން ބަލާވެރިކަން ޖެހިގަނެއްޖެއެވެ.\" [ތަލްބީސު އިބްލީސް: 90]\nއިބްނު އަލްޖަޥްޒީ (597ހ.) ބުނުއްވަތެވެ: \"އަދި ޢަލީ رَضِيَ اللَّهُ عَنْهُ އަށް ލޯބިވުމުގައި ރާފިޟީން ޙައްދުފަހަނަ އަޅައިގެން ގޮސް، އެބޭފުޅާގެ ފަޟްލުވަންތަކަމާ މެދުގައި އެތަކެއް ދޮގު ޙަދީޘްތައް އެއުރެން ވަޟްޢުކޮށް އުފެއްދުމަށް ކަންތައް ދިޔައެވެ. އަދި އެއިން ގިނައީ އަޞްލުގައި އެބޭފުޅާއަށް ކުޑައިމީސްކުރުމާއި ފުރައްސާރައިގެ އެއްޗެއްސެވެ... އަދި އެއުރެންނަށް ފިޤްހުގައި މަޛްހަބުތައް ވެއެވެ. އެއީ އިޖްމާޢުއާ ޚިލާފުވެގެންވާ އެއުރެން އަމިއްލައަށް އުފެއްދި އެއްޗެހިތަކާއި ޚުރާފާތުތަކެވެ... އެވާހަކަތައް ޛިކްރު ކުރުމަށްވުރެ ގިނަ ދިގު މައްސަލަތަކެކެވެ. އޭގައި އިޖްމާޢުތައް ތޮރުފައިލާ ފޫއަޅުވައިލިއެވެ. އަދި އެއުރެންނަށް އެކަން ކޮށްދިން ޝައިޠާނު އެކަން އެއުރެންނަށް އަޅައިދީފައިވަނީ، އެއްވެސް އަޘަރަކަށް އަދި ޤިޔާސްއަކަށް އަދި ކިއެއް ވާޤިޢުތަކަށްވެސް ފެތި، އިސްތިނާދުކޮށް ބިނާވާނެ ވަޖްހެއްގެ މައްޗަކަށްވެސް ނޫނެވެ. އަދި ރާފިޟީންގެ ހަޑިހުތުރުކަމާއި މުޑުދާރުކަން ޢަދަދު ކުރެވުމަށްވުރެ މާ ގިނަ ވެގެން ވެއެވެ.\" [ޞައިދުލް ޚާޠިރު: 90-98]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"(ރާފިޟީންނަށް ނަން ދެވިގެންވާ) 'ރަފްޟު' ނެގިފައިވަނީ ޝިރްކާއި އަދި އިލްޙާދާއި އަދި ނިފާޤުންނެވެ.\" [މިންހާޖުއް ސުންނަހ: 27/7]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ފަހެ ރަފްޟު އުފައްދާ ބިދްޢަތު އުފެއްދި މީހާގެ މަޤްޞަދު ކަމުގައިވީ އިސްލާމް ދީން ފަސާދަކޮށްލުމެވެ. އަދި އޭގެ އުޅައްގަނޑުން ނައްތައިލުމަށެވެ. އަދި އޭގެ ހާލިން ނުވަތަ ޖާގައިން އުފުރައިލުމަށެވެ... އަދި މިއީ އިބްނު ސަބައުއާއި އޭނާގެ ތަބަޢަވެރީންގެ ކިބައިން އެނގިގެންވާ މަޢްރޫފު ކަމެކެވެ. އަދި ޢަލީ رَضِيَ اللَّهُ عَنْهُ އާ މެދުގައި ނައްޞެއް އުފައްދާ ބިދްޢަތު އުފެއްދި މީހަކީ އޭނާއެވެ. އަދި އޭނާ ބިދްޢަތު އުފައްދައި ޢަލީ އަކީ ކުށެއް ނެތް މަޢްޞޫމު ފަރާތެއްގެ ގޮތުގައި ހެދިއެވެ.\" [މިންހާޖުއް ސުންނަހ: 27/7]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ހަމަކަށަވަރުން ރާފިޟީންނާއި ޔަހޫދީންގެ ގަދަފަދައަށް ވައްތަރުކަމެއް ވާކަމަށް ޝައްކެއްވެސް ނުވެއެވެ. ފަހެ ހަމަކަށަވަރުން އެއީ ބުހްތާނުގެ ޤަޥްމުގެ ބަޔެކެވެ. { یُرِیدُونَ أَن یُطۡفِـُٔوا۟ نُورَ ٱللَّهِ بِأَفۡوَ ⁠هِهِمۡ وَیَأۡبَى ٱللَّهُ إِلَّاۤ أَن یُتِمَّ نُورَهُۥ وَلَوۡ كَرِهَ ٱلۡكَـٰفِرُونَ } [سُورَةُ التَّوۡبَةِ: ٣٢] މަޢްނާއީ: \"އެބައިމީހުން އެދެނީ، ﷲ ގެ ނޫރުފުޅު (އެބަހީ: އިސްލާމްދީން) އެބައިމީހުންގެ އަނގަތަކުން ފުމެ، ނިއްވާލުމަށެވެ. ނަމަވެސް، ކާފިރުން ކިތަންމެ ނުރުހުނަސް، ﷲ، އެ އިލާހުގެ ނޫރުފުޅު ފުރިހަމަ ކުރެއްވުމަށް މެނުވީ، އެ އިލާހު އިރާދައެއް ނުކުރައްވައެވެ.\" [އައްތަޥްބަހ: 32] [މިންހާޖުއް ސުންނަހ: 371/8]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ފަހެ ހަމަކަށަވަރުން ރަފްޟު އުފައްދާ ބިދްޢަހ އުފެއްދި މީހަކީ ޔަހޫދީއެކެވެ. އޭނާ ނިފާޤުކަމާއިއެކުގައި އިސްލާމްކަން ފާޅުކުރިއެވެ. އަދި އޭނާގެ މަކަރުވެރި ވިހަތައް ޖާހިލުންނަށް މަކަރުވެރިވުމަކުން ޖެއްސިއެވެ. އެއިން އީމާންކަމުގެ އަޞްލަށް އެއްޗެހި ކިޔައި ޤަދްޙު ކުރިއެވެ.\" [މަޖްމޫޢުލް ފަތާވާ: 428/4]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ފަހެ އަބޫ ބަކްރުއާއި އަދި ޢުމަރު رَضِيَ اللَّهُ عَنْهُم އަށް ރުޅިއައިސްގެންވީ ރާފިޟީންނެވެ. އަދި އެދެބޭކަލުންނަށް އެއުރެން ލަޢްނަތު ދެއެވެ. އެއުރެން ނޫން އެހެން ބައިގަނޑުތައް ނުލައެވެ.\" [މަޖްމޫޢުލް ފަތާވާ: 435/4]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"އަދި ޢިލްމަށް ނިސްބަތުވެގެންވާ ބައެއް މީހުން ނުވަތަ އެނޫން މީހުންވެސް، ސާއިޣު ފަސޭހަ ތައުވީލަކުން މިއުރެންނާ ޤިތާލުކޮށް ހަނގުރާމަކުރަނީ އިމާމުއާ ދެކޮޅަށް ނުކުތް ޚާރިޖީ ބުޣާތު ބާޣީންނާ ޤިތާލުކޮށް ހަނގުރާމަކުރުމުގެ މަންޒިލުގައި ކަމަށް ދެކި އިޢްތިޤާދުކުރާ މީހުންނާ މެދުގައި ވެއެވެ... ފަހެ އެއީ އިސްލާމީ ޝަރީޢަތުގެ ޙަޤީޤަތަށް ކުށްވެރިއެއް ކަމުގައިވާ ޖާހިލެކެވެ... އެހެނީ މިއުރެން ﷲ ގެ ރަސޫލު ﷺ ގެ ސީދާ ޝަރީޢަތުންނާއި އަދި އެކަލޭގެފާނުގެ ސުންނަތުން ނުކުމެގެންވާ މިއުރެން، ޙަރޫރީ ޚަވާރިޖުންނަށް ވުރެ މާ ނުބައި ވެގެންވެއެވެ. އަދި އެއުރެންނަކަށް ސާއިޣު ފަސޭހަ ތައުވީލެއް ނުވެއެވެ. ފަހެ އެހެނީ ސާއިޣު ތައުވީލަކީ އެކަމުގެ މައްޗަށް އޭގެ ޞާހިބު އިޤްރާރުވާ ޖާއިޒު ކަމެވެ. އެއީ އެކަމުގައި ޖަވާބެއް ނެތް ކަމުގައިވާނަމައެވެ. އެއީ އިޖްތިހާދުގެ މަވާރިދުތަކާ މެދުގައި ދެބަސްވާ ޢިލްމުވެރީންގެ ތައުވީލުފަދައިންނެވެ. އަދި މިއުރެންނަށް ފޮތާއި ސުންނަތާއި އިޖްމާޢުންވެސް އެއެއް ނުވެތެވެ. އަދި އެހެނެއްކަމަކު އެއުރެންނަށް ތައުވީލުވަނީ ޒަކާތުން މަނަޢަވީ މީހުންނާއި ޚަވާރިޖުންނާއި އަދި ޔަހޫދީންނާއި ނަޞާރާއިންގެ ތައުވީލުގެ ޖިންސުންނެވެ. އަދި އެއުރެންގެ ތައުވީލަކީ ހަވާއުގެ އަހްލުންގެ އެންމެ ނުބައި ތައުވީލެވެ.\" [މަޖްމޫޢުލް ފަތާވާ: 486/28]\n[ޝައިޚުލް އިސްލާމްގެ އިތުރު ބަސްތައް ފަހުން ގެންނަ ހުށީމެވެ.]\nއަލްޙާފިޡް އިބްނުލް ޤައްޔިމް (751ހ.) ވިދާޅުވިއެވެ: \"ރާފިޟީން، އިލްޙާދާއި ކުފްރު އެއުރެން ނެރުނެތެވެ. އަދި ޞަޙާބީން رَضِيَ اللَّهُ عَنْهُم ގެ ސައްޔިދުންނާއި ﷲ ގެ ރަސޫލު ﷺ ގެ ބައިގަނޑަށާއި އަދި އެކަލޭގެފާނުގެ ވަލިއްޔުންނާއި އަދި އެކަލޭގެފާނުގެ އަންޞާރުންނަށް އެއްޗެހި ކިޔައި ޤަދްޙު ކުރިއެވެ. އެއީ އަހްލުލް ބައިތުގެ ލޯބީގެ ތައްގަނޑެއްގެ ނިވަލުގައެވެ. އަދި އަހްލުލް ބައިތައް ތަޢައްޞުބުވެ ވަލާވެރި ވެގެންނެވެ.\" [އިޣާޘަތުއް ލަހްފާނި: 81/2]\nއަލްޙާފިޡު އިބްނު ކަޘީރު (774ހ.)، އަލްފަތުޙު ސޫރަތުގެ 29 ވަނަ އާޔަތުގެ ތަފްސީރުގައި ވިދާޅުވިއެވެ: { مُّحَمَّدࣱ رَّسُولُ ٱللَّهِۚ وَٱلَّذِینَ مَعَهُۥۤ أَشِدَّاۤءُ عَلَى ٱلۡكُفَّارِ رُحَمَاۤءُ بَیۡنَهُمۡۖ تَرَىٰهُمۡ رُكَّعࣰا سُجَّدࣰا یَبۡتَغُونَ فَضۡلࣰا مِّنَ ٱللَّهِ وَرِضۡوَ ⁠نࣰاۖ سِیمَاهُمۡ فِی وُجُوهِهِم مِّنۡ أَثَرِ ٱلسُّجُودِۚ ذَ ⁠لِكَ مَثَلُهُمۡ فِی ٱلتَّوۡرَىٰةِۚ وَمَثَلُهُمۡ فِی ٱلۡإِنجِیلِ كَزَرۡعٍ أَخۡرَجَ شَطۡـَٔهُۥ فَـَٔازَرَهُۥ فَٱسۡتَغۡلَظَ فَٱسۡتَوَىٰ عَلَىٰ سُوقِهِۦ یُعۡجِبُ ٱلزُّرَّاعَ لِیَغِیظَ بِهِمُ ٱلۡكُفَّارَۗ وَعَدَ ٱللَّهُ ٱلَّذِینَ ءَامَنُوا۟ وَعَمِلُوا۟ ٱلصَّـٰلِحَـٰتِ مِنۡهُم مَّغۡفِرَةࣰ وَأَجۡرًا عَظِیمَۢا } [سُورَةُ الفَتۡحِ: ٢٩] މަޢްނާއީ: \"މުޙައްމަދުއީ، ﷲ ގެ ރަސޫލުއެވެ. އަދި އެކަލޭގެފާނުގެ އަރިހުގައިވާ މީހުންނީ، ކާފިރުންގެ މައްޗަށް ގަދަފަދަވެގެންވާ ބަޔެކެވެ. އެބައިމީހުންގެ މެދުގައި، އޯގާވެރި ރަޙްމަތްތެރި ބަޔެކެވެ. ﷲ ގެ ޙަޟްރަތުން ފަޟްލުވަންތަވެރިކަމާއި، ރުއްސެވުން އެދޭ ޙާލު، ރުކޫޢުކޮށް ސަޖްދަހ ކޮށްއުޅޭ ބަޔަކު ކަމުގައި، ކަލޭގެފާނު އެބައިމީހުން ދެކެވަޑައިގަންނަވާނެއެވެ. ސަޖްދަހގެ އަޘަރުން، އެބައިމީހުންގެ ޢަލާމަތު އެބައިމީހުންގެ މޫނުތަކުގައިވެއެވެ. އެއީ ތަޥްރާތުގައިވާ، އެބައިމީހުންގެ މިޘާލެވެ. އަދި އިންޖީލުގައިވާ، އެބައިމީހުންގެ މިޘާލު އޭގެ ކުދިނިރުތައް ފަޅުވާފައިވާ ގޮވާމެއްފަދައެވެ. ދެން އެ ގޮވާންގަސްތަކަށް ގަދަކަންދިނެވެ. ދެން އެ ގޮވާންގަސްތައް ފަލަވެ، އޭގެތަނޑުތަކުގެ މައްޗަށް ސީދާވެ ހެދެމުންދެއެވެ. ގޮވާންކުރާ ދަނޑުވެރިން ޢަޖާއިބުކޮށް ޙައިރާންކުރުވަމުންނެވެ. އެބައިމީހުން ދެކެ، ކާފިރުން ރުޅިއެރުވުމަށްޓަކައެވެ. އެބައިމީހުންގެ ތެރެއިން އީމާންވެ ޞާލިޙު ޢަމަލުތައް ކުޅަމީހުންނަށް ފާފަ ފުއްސެވުމަކާއި، ބޮޑުވެގެންވާ ދަރުމައެއް ދެއްވުމަށް ﷲ ވަޢްދު ކުރައްވާފައިވެއެވެ.\" [އަލްފަތުޙު: 29]\nއަދި މި އާޔަތްތަކުން އިމާމް މާލިކު (179ހ.) ނެންގެވިއެވެ. – އެއީ އެބޭފުޅާގެ އަރިހުންވާ ރިވާޔަތެއްގައެވެ. – ޞަޙާބީންނަށް ރުޅިއަންނަ ރާފިޟީން ތަކްފީރު ކުރުމުގެ މައްޗަށެވެ. އެބޭފުޅާ ވިދާޅުވިއެވެ: އެހެނީ އެއުރެން އެބޭކަލުންނަށް ނީހަވެރިވެ ރުޅިއާދެއެވެ. އަދި ޞާޙާބީންނަށް ނީހަވެރިވެ ރުޅިއަންނަ މީހެއްނަމަ، ފަހެ މިއާޔަތުން އޭނާއީ ކާފަރެކެވެ.\nއަދި އެބޭފުޅާގެ ބަހާ ޢިލްމުވެރިންގެ ބައިގަނޑެއްގެ އެކަމުގެ މައްޗަށް އެއްބަސްވެލެއްވިއެވެ.\" [ތަފްސީރު އިބްނު ކަޘީރު: 362/7]\nއަލްޙާފިޡު އައްޛަހަބީ (748ހ.) ވިދާޅުވިއެވެ: \"ރާފިޟީންނަކީ ޖާހިލު ޤަޥްމެކެވެ. ހަވާ (ނަފްސަށް) ހަވާވެ ދިޔުމުގައި އެންމެ ފުނަށް މެކުހަށް ހަވާގައި ޖެހިފައި ތިބި ބަޔެކެވެ. ފަހެ އެއުރެންނަށް ދުރުކަން ހުއްޓެވެ.\" [ސިޔަރު އަޢްލާމި އައްނުބަލާއި: 362/6]\nއަލްޙާފިޡު އަބޫ ޙާމިދު މުޙައްމަދު އަލްމަޤްދިސީ (897ހ.) ވިދާޅުވިއެވެ: \"މުސްލިމުން ކުރެ ބަޞީރަތާއި ފަހްމުގެ ކޮންމެ ޞާޙިބެއްގެ މައްޗަށް ފޮރުވިގެން ނުވެއެވެ. އެއީ ހަމަކަށަވަރުން އިހުގައި އަހަރެމެން މިގެނައި ބާބުގައި، ރާފިޟީންގެ މި ބައިގަނޑުގެ ޢަޤީދާތައް އެއުރެންގެ ފަންތިތަކުގެ އިޚްތިލާފުތަކާ އެކުގައިވެސް، އެއީ ޞަރީޙަ ކުފްރެވެ. އަދި ހުތުރު ޖަހްލުކަމާއި އެކުގައިވާ ދެކޮޅުވެރިވުމާއި ދަގިމާރުކަމެވެ. އެއުރެންގެ ތަކްފީރުއާ އެކުގައި ހުއްޓޭމީހަކު ހުއްޓިގެން ނުވެއެވެ. އަދި އިސްލާމް ދީނުން ނުކުމެގެންވާ އަދި އެއުރެންގެ ފުރެދުމުގެ މައްޗަށް ޙުކްމުކުރުން ވެއެވެ.\" [އައްރައްދު ޢަލާ އައްރާފިޟަހ: 200]\nއިމާމް މުޙައްމަދު ބްނު ޢަބްދުލް ވައްހާބު (1206ހ.) ވިދާޅުވިއެވެ: \"ފަހެ ތިބާ ނިކަން ބަލާބަލާށެވެ. އޭ މުއުމިނު މީހާއެވެ. މިތިބަ މޮޔައިންގެ ރައުޔުގެ ބޮހޮލާކަމަށް ތިބާ ނިކަން ބަލާބަލާށެވެ. ޢަޤްލު ބުއްދިން އެއަށް ރައްދުދެވޭ ޢާދައިގެ ބަދީހީ ކަންތައްތަކާއި އަދި ޞަރީޙަ ނަޤްލުތައް އެއުރެން ދޮގުކުރަނީއެވެ. އަދި އެއުރެންގެ މިބަސްތަކުން ލާޒިމްވެގެން އެވަނީ ޤަޠުޢީކޮށް ކަނޑައެޅިގެން ޘާބިތުވެފައިވާ އާޔަތްތަކާއި ޙަދީޘްތައް ދޮގު ކުޅައުމެވެ: އެގޮތުން މަރުވެފައިވާ މައްޔިތަކު އަލުން އަނބުރާ ދުންޔާއަށް ރުޖޫޢަ ނުވުންފަދަ ކަންކަމެވެ. ފަހެ މި ޙިމާރު ގޮލައިންނާ ޖަދަލުކުރުމީ ވަޤްތު ބޭކާރުކުރުމެކެވެ. އެއުރެންގެ ޢަޤްލު ބުއްދިއެއްވީނަމަ، ކުޑަކުދިން މަޖަލަކަށް ނަގާނޭ ފަދަ ވާހަކަތަކާއި، ޙަޤީޤަތަށް ޔަޤީނުގެ އަހްލުވެރިން އެއަޑުއަހާފައި އެއުރެންގެ ވާހަކަތައް އެއްލައިލާފަދަ އެއްވެސް ވާހަކައެއް އެއުރެން ނުދެއްކީހެވެ. އެހެނެއްކަމަކު ﷲ އެއުރެންގެ ޢަޤްލު ބުއްދިތައް ނެންގެވިއެވެ. އަދި އެއުރެން ނިކަމެތި ކުރެއްވިއެވެ...\" [ރިސާލަތުން ފިއް ރައްދި ޢަލައް ރާފިޟަތި: 32]\nއިމާމް މުޙައްމަދު ބްނު ޢަބްދުލް ވައްހާބު (1206ހ.) ވިދާޅުވިއެވެ: \"ފަހެ މި އިމާމީން – ޔަޢްނީ: އިޘްނާ ޢަޝަރިއްޔާ ޝީޢީން – ވަނީ ސުންނަތުން ބޭރުވެގެންނެވެ. ކިއެއް ހެއްޔެވެ. މިއްލަތުންވެސް ބޭރުވެގެންނެވެ. ޒިނާއަށް ވެއްޓިގެންނެވެ. – ޔަޢްނީ: މުތުޢަހ ނިކާޙު ކައިވެންޏަށެވެ. – އެއުރެން އެއުރެންގެ ނަފްސުތަކުގެ މައްޗަށް ޒިނާގެ ބާބުތަކުން ކުރިމަތިފަރާތުންނާއި ފުރަގަސްފަރާތުން ހުޅުވައިގެން އުޅޭލެއް ގިނަކަމާއެވެ. ފަހެ އެހެންކަމުން ޒިނާގެ ދަރީން ކަމުގައި އެއުރެންވުމުގެ ޙައްޤުކަމާއެވެ.\" [ރިސާލަތުން ފިއް ރައްދި ޢަލައް ރާފިޟަތި: 39]\nއިމާމް މުޙައްމަދު ބްނު ޢަބްދުލް ވައްހާބު (1206ހ.) ވިދާޅުވިއެވެ: \"އަދި މި ކަމުން އަދި މިފަދަ މިޘާލުގައިވާ މީހުން، ހަމަކަށަވަރުން ރާފިޟީންނަކީ، ﷲ ގެ އަމްރުތައް ދޫކޮށްލާ އަދި އެކަލާނގެ ޙަރާމް ކޮށްފައިވާ އެއްޗެއްސަށް ވަދެ ވައްދާ އެންމެ ގިނަ މީސްތަކުން ކުރެ ވާ ބަޔެއްކަން ތިބާ ދަންނާށެވެ. އަދި ހަމަކަށަވަރުން އެއުރެންގެ ގިނަ ބަޔަކު އައިސްފައިވަނީ ޚަބީޘް މުޑުދާރު ނުޠާހިރު ނުޠްފަހ އެތިކޮޅަކުންނެވެ. ޙަރާމް ރަޙިމަކަށް އެޅިގެންނެވެ. އަދި އެހެންކަމުން އެއުރެންގެ ތެރެއިން އިޢްތިޤީދުގައާއި ޢަމަލުގައި ޚަބީޘް މުޑުދާރު ހުތުރު ބަޔަކު ނޫނީ ތިބާ ނުދެކޭނެތެވެ.\" [ރިސާލަތުން ފިއް ރައްދި ޢަލައް ރާފިޟަތި: 39]\nއައްޝައިޚް ޢަބްދުއް ލަޠީފު ބްނު ޢަބްދުއް ރަޙްމާނު ބްނު ޙަސަން އާލުއް ޝައިޚު (1293ހ.) ވިދާޅުވިއެވެ: \"ﷲ އަށް ދަރިޔެއް ނިސްބަތު ކުރުން ނޫނީ ރާފިޟީންނާއި އަދި ނަޞާރާއިންގެ ތަފާތެއް ނެތެވެ.\" [އައްދުރަރު އައްސަނިއްޔަހ: 386/1]\nއައްޝައިޚް މަޙްމޫދު ޝުކްރީ އަލްއަލޫސީ (1342ހ.) ބުނުއްވިއެވެ: \"އަދި އަހުރެންގެ ޢުމްރޭވެ. (ﷲ ގަންދީއެވެ.) ހަމަކަށަވަރުން ރާފިޟީންގެ ކުފްރު އިބްލީސްގެ ކުފްރަށްވުރެވެސް މަޝްހޫރުވެގެން ވެއެވެ. އަދި ޞަޙާބީން رَضِيَ اللَّهُ عَنْهُم އަށް އެވާ އެއުރެންގެ ނުރުހުމާއި ރުޅިވެރިކަން، ތަދްލީސާއި އަދި ތަލްބީސާއި އޮޅުވައިލުމާއި ބޮޅުވައިލުމަކުންވެސް (ބަޔަކަށް) ފޮރުވިގެން ނުވެއެވެ.\" [ޞައްބުލް ޢަޛާބި ޢަލާ މަން ސައްބަލް އަޞްޙަބި: 75/1]\nއައްޝައިޚް ޙައްމާދު އަލްއަންޞާރީ (1418ހ.) ބުނުއްވިއެވެ: \"އިސްލާމް ދީނުގެ މައްޗަށް އެންމެ ނުރައްކާތެރި ބަޔަކީ: ރާފިޟީންނާއި ޔަހޫދީންނެވެ.\" [އަލްމަޖްމޫޢު ފީ ތަރްޖަމަތިލް އަންޞާރީ: 532/2]",""],["މ.މ.އ.","","","އަލްފަލަޤް ސޫރަތް.\nމިސޫރަތަކީ މައްކީ ނުވަތަ މަދަނީ ސޫރަތަކާ މެދުގައި މުފައްސިރުން އަރިހުގައި އިޚްތިލާފު އުފެދިފައިވެއެވެ. އެހެންކަމުން ބައެއް ބޭފުޅުން މިއީ މައްކީ ސޫރަތެކޭވެސް ބުނެއެވެ. އަދި އަނެއްބައި ބޭފުޅުން މިއީ މަދަނީ ސޫރަތެކޭވެސް ބުނެއެވެ.\nއެގޮތުން މިއީ މައްކީ ސޫރަތެއް ކަމުގައި އިޚްތިޔާރު ކުރެއްވި ބައެއް ބޭފުޅުންގެ ތެރެއިން ވެއެވެ: މުޤާތިލު ބްނު ސުލައިމާނުއާއި، އައްޒައްޖާޖުއާއި، އައްސަމަރުޤަންދީއާއި، އަލްވާޙިދީއާއި، އައްސަމްޢާނީއާއި، އައްޒަމަޚްޝަރީއާއި، އިބްނު ޖުޒައްޔުއާއި، އަބޫ ސަޢޫދުއާއި، އަލްޤާސިމީއާއި، އައްސަޢްދީއާއި، އިބްނު ޢާޝޫރުމެން ހިމެނެއެވެ. އެއީ އެބޭފުޅުންގެ މިފޮތްތަކުގައި ޛިކްރުކޮށްފައިވާ ފަދައިންނެވެ. ތަފްސީރު މުޤާތިލު ބްނު ސުލައިމާނު: 4/931، މަޢާނީ އަލްޤުރްއާނި ވައިޢްރާބިހީ ލިއްޒައްޖާޖު: 5/379، ތަފްސީރު އައްސަމަރުޤަންދީ: 3/636، އަލްވަސީޠު ލިލްވާޙިދީ: 4/572، ތަފްސީރު އައްސަމްޢާނީ: 6/305، ތަފްސީރު އައްޒަމަޚްޝަރީ: 4/820، ތަފްސީރު އިބްނު ޖުޒައްޔު: 2/526، ތަފްސީރު އަބީ އައްސަޢޫދު: 9/214، ތަފްސީރު އަލްޤާސިމީ: 9/574، ތަފްސީރު އައްސަޢްދީ: 937، ތަފްސީރު އިބްނު ޢާޝޫރު: 30/624 މިއެވެ.\nދެން ފަހެ މި ސޫރަތަކީ މަދަނީ ސޫރަތެއް ކަމުގައި އިޚްތިޔާރު ކުރެއްވި ބައެއް ބޭފުޅުންގެ ތެރެއިން ވެއެވެ: އައްޘަޢްލަބީއާއި، މައްކިއްޔުއާއި، އަލްބަޣަވީއާއި، އިބްނު އަލްޖަޥްޒީއާއި، އައްރާޒީއާއި، އަލްޚާޒިނުއާއި، އިބްނު ކަޘީރުއާއި، އަލްފައިރޫޒުއާބާދީއާއި، އަލްޢުލައިމީ މެން ހިމެނެއެވެ. އެއީ އެބޭފުޅުންގެ މިފޮތްތަކުގައި ޛިކްރުކޮށްފައިވާ ފަދައިންނެވެ. ތަފްސީރު އައްޘަޢްލަބީ: 10/337، އަލްހިދާޔަތު އިލާ ބުލޫޣިއް ނިހާޔަތި ލިމައްކިއްޔު: 12/8505، ތަފްސީރު އަލްބަޣަވީ: 5/332، ތަފްސީރު އިބްނުލް ޖަޥްޒީ: 4/507، ތަފްސީރު އައްރާޒީ: 369/32، ތަފްސީރު އަލްޚާޒިން: 4/499، ތަފްސީރު އިބްނު ކަޘީރު: 8/530، ބަޞާއިރު ޛަވިއް ތަމްޔީޒި ލިލްފައިރޫޒުއާބާދީ: 1/556، ތަފްސީރު އަލްޢުލައިމީ: 7/463 މިއެވެ.\nމިސޫރަތުގައި މައިގަނޑު ގޮތެއްގައި އަލިއަޅުވައިލެވިފައިވަނީ، ނުބައިކަންކަމުންނާއި، އަދި ނުބައިކަންތައްތައް ހިނގުން ގިނަވެގެންދާ ވަޤްތުތަކާއި، އަދި ސިޙްރުވެރީންނާއި އަދި ޙަސަދަވެރީންގެ ނުބައި ކަންކަމުން ރައްކާތެރިކޮށް ސަލާމަތްކޮށްދިނުމަށް އެދި ﷲ ގެ ޙަޟްރަތުން ދެންނެވުމުގެ ވާހަކައެވެ.\nއައްސަޢްދީ އެބޭފުޅާގެ ތަފްސީރުގެ 937 ޞަފްޙާގައި ޛިކްރުކޮށްފައިވެއެވެ: މިސޫރަތުގެ އެންމެ މުހިއްމު މަޤްޞަދުތަކުގެ ތެރެއިންވަނީ ﷲ ގެ ޙަޟްރަތުން ރައްކާތެރިކަމަށް އެދުމެވެ. އެއީ ޢާންމު އެންމެހާ ނުބައި ކަމުގެ ވައްތަރުތަކުންނާއި ސޫރަތުގައި ނަންގަނެވިފައިވާ ޚާއްޞަ ނުބައި ކަމުގެ ވައްތަރުތަކުންވެސް މެއެވެ.\nالفلق އަލްފަލަޤްގެ މާނައަކީ ފަތިހެވެ. ނުވަތަ ފަޖްރުގެ ވަޤްތެވެ. އެހެންކަމުން އަލްފަލަޤް ސޫރަތުގެ ނަމުން މި ސޫރަތަށް ނަންދެވިގެންވަނީ މިސޫރަތުގެ އެންމެ ފުރަތަމަ އާޔަތުގައި މިބަސް ނަންގަނެވިފައިވާތީއެވެ.\nފަހެ އަލްފަލަޤް ސޫރަތައް މި ނަމުން ނަން ދެވިގެންވަނީ، މި ސޫރަތް ފެށޭ އާޔަތުގައި ﷲ ވަޙީ ކުރެއްވިއެވެ: { قُلۡ أَعُوذُ بِرَبِّ ٱلۡفَلَقِ (١) مِن شَرِّ مَا خَلَقَ (٢) وَمِن شَرِّ غَاسِقٍ إِذَا وَقَبَ (٣) وَمِن شَرِّ ٱلنَّفَّـٰثَـٰتِ فِی ٱلۡعُقَدِ (٤) وَمِن شَرِّ حَاسِدٍ إِذَا حَسَدَ (٥) } [سُورَةُ الفَلَقِ: ١-٥]\nމާނައީ: \"(އިބަ ނަބިއްޔާ) ވިދާޅުވާށެވެ: ފަތިހުގެ ރައްބުގެ ޙަޟްރަތުން މި އަޅާ ރައްކާތެރިކަމަށް އެދެމެވެ. * އެ އިލާހު ޚަލްޤު ކުރެއްވި (އެންމެހާ) ތަކެތީގެ ނުބައިކަމުން މި އަޅާ ރައްކާތެރި ކޮށްދެއްވުމަށް އެދެމެވެ. * އަދި ރޭގަނޑު އަނދިރިކަން ވެރިވެގެންނަ ހިނދު، އޭގެ ނުބައިކަމުން ވެސް މެއެވެ. * އަދި (ސިޙްރު ހަދާފައި) ގޮށްގޮށަށް ފުމޭ އަންހެނުންގެ ނުބައިކަމުން ވެސް މެއެވެ. * އަދި ޙަސަދަވެރިޔާ، ޙަސަދަވެރިވާ ހިނދު އޭނާގެ ނުބައިކަމުން ވެސް މެއެވެ.\"\nއެހެންކަމުން رب الفلق 'ފަތިހުގެ ރައްބު' ގެ ވާހަކަ ޛިކްރު ކުރެވުމުން މި ސޫރަތަށް އަލްފަލަޤްގެ ނަމުން ނަން ދެވުނުކަމުގައި 'ބަޞާއިރު ޛަވިއް ތަމްޔީޒު' ފޮތުގެ 1/556 ގައި އަލްފައިރޫޒުއާބާދީ ގެންނަވާފައިވެއެވެ.\nއަދި މި ސޫރަތަށް ކިޔޭ އެހެން ނަން ތަކުގެ ތެރެއިން ވެއެވެ: އައްނާސް ސޫރަތާއި އެކީގައި މިދެ ސޫރަތަށް 'އަލްމުޤަޝްޤިޝަތައިން'، އެބަހީ 'އަލްމުބްރިއަތައިން' އޭ ކިޔެއެވެ. މާނައަކީ ޝިރްކާއި ނިފާޤުން އެއްކިބާކޮށް ބަރީއަކުރާ ދެސޫރަތެވެ. މިފަދައިން 'ޖަމާލުލް ޤުއްރާއި ވަކަމާލުލް އިޤްރާއި' ފޮތުގެ 94 ޞަފްޙާގައި އައްސަޚާވީ ގެނެސްފައިވެއެވެ. އަދި 'އަލްއިތުޤާނު ފީ ޢުލޫމިލް ޤުރްއާން' ފޮތުގެ 1/197 ގައި އައްސުޔޫޠީވެސް ގެނެސްފައިވެއެވެ. އަދި އިބްނު ޢާޝޫރުގެ ތަފްސީރުގެ 30/623 ގައިވެސް އެހެން އައިސްފައިވެއެވެ. އަދި ތަފްސީރު އަލްޤުރްޠުބީގައި މިވާހަކަ ގެނެސްފައިވާކަމަށް އިބްނު ޢާޝޫރު ޛިކްރުކޮށްފައި އިތުރަށް ގެނައެވެ. ބުނެވެއެވެ.\nނިފާޤާއި ޝިރްކުން ބަރީއަވުމުގެ މައްޗަށް ބައިވެރިވެގެންވާ މައިގަނޑު ހަތަރު ސޫރަތެއް ވެއެވެ. އެއީ ބަރާއަތު ނުވަތަ އައްތަޥްބާ ސޫރަތާއި، އަލްކާފިރޫން ސޫރަތާއި، އަލްފަލަޤް ސޫރަތާއި އަދި އައްނާސް ސޫރަތެވެ. [އައްތަޙްރީރު ވައްތަންވީރު ލިއިބްނި ޢާޝޫރު: 624/30]\nއަދިވެސް މި ސޫރަތަށް، މި ސޫރަތުގެ ފުރަތަމަ އާޔަތުގެ ނަމުން ނަން ދެވެއެވެ. އެބަހީ: { قُلۡ أَعُوذُ بِرَبِّ ٱلۡفَلَقِ (١) } ކަމުގައެވެ. އެގޮތުން ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ ޙަދީޘް ކުރެއްވިއެވެ: \"ރޭގަނޑަށް ބާވައިލެއްވުނު އާޔަތްތައް ތިބާ ނުދެކެމު ހެއްޔެވެ؟ އެފަދަ އާޔަތްތަކެއް ކުރިއަކުން އެއްގޮތަކަށްވެސް ފެނިފައެއް ނުވެތެވެ. އެއީ { قُلۡ أَعُوذُ بِرَبِّ ٱلۡفَلَقِ (١) } އަދި { قُلْ أَعُوذُ بِرَبِّ النَّاسِ (١) } އެވެ.\" [ޞަޙީހު މުސްލިމް: 814].\nއަދި އައްނާސް ސޫރަތާ އެކުގައި މިދެސޫރަތައް 'އަލްމުޢަވިޛަތާނި' އޭ ކިޔެއެވެ. ނުވަތަ 'އަލްމުޢައްވިޛަތައިނި' އެވެ. އަދި އަލްއިޚްލާޞް، އަލްފަލަޤް، އައްނާސް މިތިން ސޫރަތަށް އެކުއެކީ 'އަލްމުޢައްވިޛާތު' އޭ ވެސް ކިޔައި ނަންދެވިގެން ވެއެވެ. އެއީ މި ސޫރަތްތަކުގައި ﷲ މަތިވެރިކޮށް އެކަލާނގެ ޙަޟްރަތުން ރައްކާތެރިކަމަށް އެދޭ އެދުން ޛިކްރުކޮށްފައިވާތީއެވެ. އެގޮތުން ހަމަ ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ އަހުރެންނަށް ޙަދީޘް ކުރެއްވިއެވެ: \"މީގެ ކުރިން ދުވަހަކުވެސް ފެނިފައި ނުވާ ފަދަ އާޔަތްތަކެއް ތިމަން ކަލޭގެފާނަށް ބާވައިލެއްވިއްޖެއެވެ. އެއީ 'އަލްމުޢައްވިޛަތައިނި' އެވެ.\" [ޞަޙީހު މުސްލިމް: 814].\nއަދިވެސް އެބޭފުޅާ – ރަޟިޔަ ﷲ ޢަންހު – ގެ އަރިހުން ވެއެވެ. އެބޭފުޅާ ވިދާޅުވިއެވެ: \"ކޮންމެ ނަމާދެއް އަވަދިވެގެން އޭގެ ފަހަތުގައި ވިއްދައިގެން 'އަލްމުޢައްވިޛާތު' ކިޔެވުމަށް ﷲ ގެ ރަސޫލު ﷺ އަހުރެންނަށް އަމްރުކުރެއްވިއެވެ.\" [ސުނަނު އަބީ ދާވޫދު: 1523، ސުނަނު އައްނަސާއީ: 1336، މުސްނަދު އަޙްމަދު: 17417، އައްތިރްމިޛީ: 2903 ގައެވެ. އިބްނު ޙިއްބާންގެ އައްޞަޙީޙުގެ 2004 ގައި، އަދި އިބްނު ޙަޖަރުގެ ނަތާއިޖުލް އަފްކާރިގެ 2/290 ގައި، އަދި އަލްއަލްބާނީގެ ޞަޙީހު ސުނަނު އަބީ ދާވޫދުގެ 1523 ގައި، އަދި ޝުޢައިބުލް އަރްނާއޫޠުގެ މުސްނަދު އަޙްމަދުގެ ތަޚްރީޖުގެ 634/28 ގައި މި ޞައްޙަ ކުރައްވާފައި ވެއެވެ. އަދި އިބްނު ބާޒުގެ އަލްފަވާއިދު އަލްޢިލްމިއްޔާ 6/335 ގައި ވިދާޅުވިއެވެ: މި ޙަދީޘްއަށް (ރިވާވެގެން އައިސްފައިވުމުގައި) ރަނގަޅު މަގުތައް ވެއެވެ.]\nމި ސޫރަތުގެ ފަޟްލުވަންތަކަމާއި އަދި ޚާއްަޞަވަންތަކަމުގެ ތެރެއިން ހިމެނެއެވެ:\n1- ކޮންމެ ނަމާދެއް އަވަދިވެގެން އޭގެ ފަހަތުގައި ވިއްދައިގެން މި ސޫރަތް ކިޔެވުން މުސްތަޙައްބުވެގެން ވެއެވެ. އެއީ ކުރިން މިނަންގަނެވުނު ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވާ ޙަދީޘްގެ މައްޗަށެވެ.\n2- ތަޥްރާތުގައާއި އަދި ޒަބޫރުގައާއި އަދި އިންޖީލުގައާއި އަދި އަލްފުރްޤާނުގައިވެސް 'އަލްމުޢައްވިޛާތު' ފަދަ ސޫރަތްތަކެއް ބާވައިލެއްވިގެން ނުވެއެވެ. ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: \"ﷲ ގެ ރަސޫލު ﷺ އާ އަހުރެންނާ އެއްފަހަރު ލައިގަތެވެ. ފަހެ އެކަލޭގެފާނު އަހުރެންނަށް ޙަދީޘް ކުރެއްވިއެވެ: އޭ ޢުޤްބަތު ބްނު ޢާމިރުއެވެ. ތަޥްރާތުގައާއި އަދި ޒަބޫރުގައާއި އަދި އިންޖީލުގައާއި އަދި އަލްފުރްޤާނުގައިވެސް ބާވައިލެއްވިގެން ނުވާ ފަދަ ސޫރަތްތަކެއް، ތިމަންކަލޭގެފާނު ތިބާއަށް އުނގަންނައިދެމު ހެއްޔެވެ؟ ތިބާގެ މައްޗަށް ރޭގަނޑެއް އަތުވެއްޖެހިނދު، އެރެޔެއްގައި މި ސޫރަތްތައް ކިޔަވައިގެން ނޫނީ ތިބާ ނުވާށެވެ. އެއީ { قُلْ هُوَ اللَّهُ أَحَدٌ (١) } އަދި { قُلۡ أَعُوذُ بِرَبِّ ٱلۡفَلَقِ (١) } އަދި { قُلْ أَعُوذُ بِرَبِّ النَّاسِ (١) } މިއެވެ.\nޢުޤްބާ ވިދާޅުވިއެވެ: ފަހެ އެއަށްފަހުގައި އަހުރެން އެ ސޫރަތްތައް ކިޔަވައިގެން ވަނިކޮށް ނޫނީ އެންމެ ރެޔެއްވެސް އަހުރެންގެ މައްޗަކަށް ނާދެއެވެ. އަދި އަހުރެންގެ މައްޗަށް ޙައްޤުވެގެންވަނީ އެކަން ދޫކޮށް ނުލުމަށެވެ. އެހެނީ ގައިމު އެކަމަށް އެސޫރަތްތަކަށް އަހުރެންނަށް އަމްރުކުރެއްވީ ﷲ ގެ ރަސޫލު ﷺ އެވެ.\" [މުސްނަދު އަޙްމަދު: 17452 ގައި، އަދި ހައްނާދުގެ އައްޒުހްދުގެ: 2/493 ގައި، އަދި އިބްނު އަބިއް ދުންޔާގެ މަކާރިމުލް އަޚްލާޤުގެ: 20 ގައެވެ. އަލްޙައިޘަމީގެ މަޖްމަޢުއް ޒަވާއިދުގެ: 7/151 ގައި މި ޙަދީޘްގެ ސަނަދުގެ ރިޖާލުން ޘިޤާތު ކުރައްވާ އިތުބާރު ހުރި ކަމުގައި ވިދާޅުވިއެވެ. އަދި އެފަދައިން އައްޝަޥްކާނީގެ ތުޙްފަތުއް ޛަކިރީންގެ 444 ވަނަ ޞަފްޙާގައިވެސް ޛިކްރު ކުރިއެވެ. އަދި އަލްއަލްބާނީގެ ސިލްސިލަތުލް އަޙާދީޘި އައްޞަޙީޙާ މި ޙަދީޘްގެ ސަނަދު ޞައްޙަ ކުރިއެވެ. އަދި ޝުޢައިބުލް އަރްނާއޫޠުގެ މުސްނަދު އަޙްމަދުގެ ތަޚްރީޖުގެ 28/655 ގައި މި ޙަދީޘްގެ ސަނަދު ޙަސަން ކުރިއެވެ.]\n3- ހަވީރުކުރާއިރުގައާއި އަދި ހެނދުނުކުރާހިނދުގައި މީހަކު އަލްމުޢައްވިޛާތު ކިޔައިފިނަމަ، އޭނާއަށް ހުރިހާ ކަމެއް ފުދިގެންވެއެވެ.\nޢަބްދު ﷲ ބްނު ޚުބައިބު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: ގަދަޔަށް ވާރޭވެހި އަނދިރިކަން ގަދަ ދުވަހެއްގައި އަހަރެމެންނާއިގެން ނަމާދު ކުރުމަށް ﷲ ގެ ރަސޫލު ﷺ ހޯއްދެވުމަށް އަހަރެމެން ނުކުތީމެވެ. ފަހެ ދެން އަހުރެންނަށް އެކަލޭގެފާނާ ލައިގަތެވެ. ފަހެ އެކަލޭގެފާނު ޙަދީޘް ކުރެއްވިއެވެ: ތިބާ ބުނާށެވެ. ފަހެ އަހުރެން އެކައްޗެކޭވެސް ނުބުނަމެވެ. ދެންވެސް އެކަލޭގެފާނު ޙަދީޘް ކުރެއްވިއެވެ: ތިބާ ބުނާށެވެ. ފަހެ އަހުރެން އެކައްޗެކޭވެސް ނުބުނަމެވެ. ދެންވެސް އެކަލޭގެފާނު ޙަދީޘް ކުރެއްވިއެވެ: ތިބާ ބުނާށެވެ. އަހުރެން ބުނީމެވެ: އަހުރެން ބުނަންވީ ކީކޭ ހެއްޔެވެ؟ އެކަލޭގެފާނު ޙަދީޘް ކުރެއްވިއެވެ: ތިބާ ކިޔަވާށެވެ: { قُلْ هُوَ اللَّهُ أَحَدٌ (١) } އަދި 'އަލްމުޢައްވިޛަތައިނި' އެވެ. އެއީ ތިބާ ހަވީރުކުރާއިރުގައާއި އަދި ތިބާ ހެނދުނުކުރާހިނދުގައި ތިން ފަހަރުއެވެ. އޭރުން ހުރިހާ ކަމަކުން ތިބާ ފުދިގެން ވެއެވެ. [ސުނަނު އަބީ ދާވޫދު: 5082، ސުނަނު އައްތިރްމިޛީ: 3575، ސުނަނު އައްނަސާއީ: 5428، އަދި ޢަބްދު ﷲ ބްނު އަޙްމަދު، ޒަވާއިދުލް މުސްނަދުގެ 22664 ގައެވެ. އަލްއިޤްތިރާޙުގެ 128 ވަނަ ޞަފްޙާގައި އިބްނު ދަޤީޤު އަލްޢީދު މި ޙަދީޘް ޞައްޙަ ކުރެއްވިއެވެ. އަދި ނަތާއިޖުލް އަފްކާރިގެ 2/345 ގައި އިބްނު ޙަޖަރުވެސް މި ޙަދީޘް ޞައްޙަ ކުރިއެވެ. އަދި ޞަޙީހު ސުނަނު އަބީ ދާވޫދުގެ 5082 ގައި އަލްއަލްބާނީވެސް މި ޙަދީޘް ޞައްޙަ ކުރިއެވެ. އަދި އަލްއަޛްކާރުގެ 107 ވަނަ ޞަފްޙާގައި އައްނަވަވީ މި ޙަދީޘް ޞައްޙަ ކުރިއެވެ. އަދި އިބްނު ބާޒުގެ މަޖްމޫޢުލް ފަތާވާގެ 26/26 ގައި މި ޙަދީޘް ޙަސަން ކުރެއްވިއެވެ.]\n4- ނަބިއްޔު ﷺ ކަމަކުން ކަންބޮޑުވެ ޝަކުވާ އުފުލާވަރު ކަންކަން ލައިގަތުމުން އެކަލޭގެފާނުގެ އަމިއްލަ ނަފްސަށް އަލްމުޢައްވިޛާތުން ރުޤްޔާ ކުރައްވަތެވެ.\nޢާއިޝަތު – ރަޟިޔަ ﷲ ޢަންހާ – ގެ އަރިހުން ވެއެވެ: ހަމަކަށަވަރުން ﷲ ގެ ރަސޫލު ﷺ ކަމަކުން ޝަކުވާ އުފުލޭވަރު ކަމެއް ޖެހުމުން، އެކަލޭގެފާނުގެ އަމިއްލަ ނަފްސުގެ މައްޗަށް އަލްމުޢައްވިޛާތު ކިޔައި އަދި ފުމެލައްވަތެވެ. އަދި އެކަލޭގެފާނަށް އެކަމުގެ ސަބަބުން ތަދާއި ވޭން ބޮޑުވެ ގަދަވެއްޖެނަމަ، އަހަރެން އެކަލޭގެފާނުގެ މައްޗަށް އަލްމުޢައްވިޛާތު ކިޔަވައި އަދި އެކަލޭގެފާނުގެ އަތްޕުޅުން ބީއްސަވަމެވެ. އެއީ އެއިން ބަރަކާތް ލިބުމަށް އެދިއެވެ.\" [ޞަޙީހު އަލްބުޚާރީ: 5016، އަދި ޞަޙީހު މުސްލިމް: 2192].\n5- ނަބިއްޔު ﷺ އެކަލޭގެފާނުގެ ދާންކޮޅަށް ނިދިކުރެއްވުމަށް އޮށޯންނަވާހިނދު އެކަލޭގެފާނުގެ އަމިއްލަ ނަފްސަށް އަލްމުޢައްވިޛާތުއިން ރައްކާތެރިކަމަށް އެދި ދަންނަވައެވެ.\nޢާއިޝަތު – ރަޟިޔަ ﷲ ޢަންހާ – ގެ އަރިހުން އައިސްފައިވެއެވެ: ހަމަކަށަވަރުން ނަބިއްޔު ﷺ އެކަލޭގެފާނުގެ ދާންކޮޅަށް ދިޔުމުން، ކޮންމެ ރެޔެއްގައި، އެކަލޭގެފާނުގެ ދެއަތްތިލަ ޖަމަޢަކޮށް އެއްކޮށްފައި، ދެން ދެއަތަށް ފުމެލައްވަތެވެ. ފަހެ ދެ އަތުގެ ތެރެއަށް އެކަލޭގެފާނުގެ މި ތިން ސޫރަތް ކިޔަވާ ވިދާޅުވަތެވެ: { قُلْ هُوَ اللَّهُ أَحَدٌ (١) } އަދި { قُلۡ أَعُوذُ بِرَبِّ ٱلۡفَلَقِ (١) } އަދި { قُلْ أَعُوذُ بِرَبِّ النَّاسِ (١) } އެވެ. ދެން އެއަށްފަހުގައި ދެއަތްތިލައިން އެކަލޭގެފާނަށް ކުޅަދާނަވީވަރަކުން އެކަލޭގެފާނުގެ ހަށިކޮޅުގައި ދެއަތް ބީއްސަވަތެވެ. ފަށްޓަވަނީ އެކަލޭގެފާނުގެ ބޯމަތީން އަދި އެކަލޭގެފާނުގެ މޫނުފުޅުން ދެން އެކަލޭގެފާނުގެ ހަށިކޮޅުގެ ބާކީ ބަޔަށެވެ. އެފަދައިން ތިން ފަހަރު ހައްދަވަތެވެ. [ޞަޙީހު އަލްބުޚާރީ: 5017]\n6- ނަބިއްޔު ﷺ އަށް ބާވައިލެއްވުނު ސޫރަތްތަކުގެ ތެރެއިން އަލްފަލަޤްއާއި އައްނާސް ސޫރަތުގެ އާޔަތްތައް ފަދަ އާޔަތްތަކެއް ފެނިފައި ނުވެއެވެ. އެބަހީ ރައްކާތެރިކަމާއި ސަލާމަތްތެރިކަމަށް އެދި ދެންނެވުމުގައި އެފަދަ އާޔަތްތަކެއް ނުވާ ކަމުގައެވެ.\nއެއީ ކުރިން ނަންގަނެވުނު ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވާ ޙަދީޘްގައި ވާފަދައިންނެވެ.\n7- ނަބިއްޔު ﷺ އަށް ސިޙްރު ޖެހުމުން، އައްނާސް ސޫރަތާ އެކުގައި އަލްފަލަޤް ސޫރަތް ކިޔަވާ ވިދާޅުވުމަށް އަމްރު ކުރެއްވުނެވެ.\nޒައިދު ބްނު އަރްޤަމު – ރަޟިޔަ ﷲ ޢަންހު – ގެ އަރިހުން ވެއެވެ. އެބޭފުޅާ ވިދާޅުވިއެވެ: \"ޔަހޫދީންގެ މީހަކު ނަބިއްޔު ﷺ އަށް ސިޙްރު ހެދިއެވެ. ފަހެ އެކަމާ ކަންތައް ބޮޑުވެ ޝަކުވާ އުފުލުމުގެ ޙިސާބަށް ދިޔައެވެ. ފަހެ އެހާރުން ޖިބްރީލް – ޢަލައިހިއްސަލާމް – 'އަލްމުޢައްވިޛަތައިނި' އާ ގެން އެކަލޭގެފާނުގެ އަރިހަށް ވަޑައިގެންނެވިއެވެ. އަދި ޖިބްރީލް ވިދާޅުވިއެވެ: ހަމަކަށަވަރުން ޔަހޫދީންގެ މީހަކު ކަލޭގެފާނަށް ސިޙްރު ހަދައިފިއެވެ. އަދި މިވެނި އެވެނި ފުލާނު މީހެއްގެ ވަޅެއްގައި އެ ސިޙްރު އެބަ ވެއެވެ. ފަހެ އެކަލޭގެފާނު ޢަލީ ފޮނުއްވިއެވެ. ފަހެ އެއާއިގެން އެބޭފުޅާ އައެވެ.\nފަހެ އޭގެ ގޮށްތައް މޮހެލައި ނައްޓައިލުމަށް އެކަލޭގެފާނު އެބޭފުޅާއަށް އަމުރު ކުރެއްވިއެވެ. އަދި އާޔަތަކުން އާޔަތަކުން ކިޔަވާ ވިދާޅުވުމަށެވެ. ފަހެ އޭގެ ގޮށްތައް މޮހެލައި ނައްޓުވައިލަމުން އެއަށް (އަލްމުޢައްވިޛަތައިނި އާޔަތަކުން އާޔަތަކުން) ކިޔަވަމުން ދިޔައެވެ. އެހެންގޮސް ނަބިއްޔު ﷺ އަށް ތެދުވެލެއްވެންދެނެވެ. އެ ހީވީ އެކަލޭގެފާނު ބަނދެފައިވާ ވާފަށަކުން ދޫވެގެން ދިޔަހެންނެވެ. ބަނދެވުމަކުން މޮހެލެވުނު ހެންނެވެ.\" [ޢަބްދު ބްނު ޙުމައިދު: 271، އައްޠަޙާވީގެ ޝަރްޙު މުޝްކިލުލް އާޘާރުގެ 5935 ގައި، އަދި އޭގެ ތަޚްރީޖުގެ 5935 ގައި ޝުޢައިބުލް އަރްނާއޫޠު ބުނުއްވިއެވެ: އެޙަދީޘްގެ އިސްނާދުވަނީ މުސްލިމުގެ ޝަރްޠުގެ މައްޗަށެވެ. އަދި އަލްމުޢައްވިޛަތައިނި ޛިކްރު ނުކުރެވި މި ޙަދީޘް ސުނަނު އައްނަސާއީގެ: 4080 ގައި، އަދި މުސްނަދު އަޙްމަދުގެ: 19286 ގައި އައިސްފައިވެއެވެ. ސިލްސިލަތުލް އަޙާދީޘި އައްޞަޙީޙާގެ 2761 ގައި އަލްއަލްބާނީ ޞައްޙަ ކުރިއެވެ. އަދި އައްޞަޙީޙުލް މުސްނަދުގެ 351 ގައި އަލްވާދިޢީވެސް ޞައްޙަ ކުރިއެވެ.]\n[ޖުމްލަ މަޢުލޫމާތު ނެގިފައިވަނީ: އައްޝައިޚް ޢަލަވީ އައްސައްޤާފްގެ އައްދުރަރު އައްސަނިއްޔާގެ ސައިޓުގެ މަޥްސޫޢަތުއް ތަފްސީރުގެ ބައިންނެވެ.]",""],["މ.މ.އ.","","","ވުޟޫކުރުމުގައި އަލް-ޣުއްރާ އަދި އައް-ތަޙްޖީލު އިތުރު ކުރުން\n• ވުޟޫގެ ފަރުޟުތަކަކީ ކޮބައިކަން:\n(1) ނިޔަތްގަތުން: އެބަހީ ވުޟޫކުރުމަށް ޤަޞްދުކުރުމެވެ. އެއީ ހިތުގެ ޢަމަލެކެވެ. ދުލުން ކިޔުން މަޝްރޫޢުވެގެންނެއް ނުވެއެވެ. ދަލީލަކީ ޢުމަރު رضي الله عنه ރިވާކުރެއްވި ޙަދީޘްއެވެ. ރަސޫލު ﷺ ޙަދީޘްކުރެއްވިއެވެ. [ޢަމަލުތައް ވާކަން ކަށަވަރީ ނިޔަތްތަކުގެ މައްޗަށެވެ. ކޮންމެކަމެއް ވަނީ އެކަމަކަށް ނިޔަތްގަތް ގޮތަށެވެ….]\n(2) އެއްފަހަރު މޫނު ދޮވެލުން: ދަލީލަކީ ﷲ ގެ ބަސްފުޅެވެ. فَاغْسِلُوا وُجُوهَكُمْ މާނައީ [ފަހެ ތިޔަބައިމީހުންގެ މޫނުތައް ދޮންނާށެވެ!] ދޮވުމުގެ މާނައަކީ މުޅިމޫނަށް އެކީ ފެން އޮހޮރިގެން ދިއުމެވެ. މޫނުގެ ދިގުމިނަކީ ނިތްކުރިން އިސްތަށިފެޅި ހިސާބުން ފެށިގެން ގޮސް ދަތްދޮޅީގެ ދަށަށެވެ. ފުޅާމިނަކީ އެއް ކަންފަތު ފޫޅުން ފެށިގެން ގޮސް އަނެއް ކަންފަތުގެ ފޫޅަށެވެ.\n(3) ދެއަތް ދެއުޅަނބޮށިކައްޓާއެކު ދޮވުން: ދަލީލަކީ ﷲ ގެ ބަސްފުޅެވެ. وَأَيْدِيَكُمْ إِلَى الْمَرَافِقِ މާނައީ [އަދި ތިޔަބައިމީހުންގެ އަތްތައް ދެއުޅަނބޮށިކައްޓާއެކު ދޮންނާށެވެ!]\n(4) ބޮލުގައި ފެންފުހުން: ދަލީލަކީ ﷲ ގެ ބަސްފުޅެވެ.وَامْسَحُوا بِرُءُوسِكُمْ މާނައީ [އަދި ތިޔަބައިމީހުންގެ ބޯތަކުގައި ފެންފުހޭށެވެ!] އެބަހީ އަތްތިލައިން ނުވަތަ އިނގިލިތަކުގެ ބަނޑުފުށުން ބޮލުގައި އަތް ހިންގާލުމެވެ. އަތް ބޭއްވުމަކުން ފުހުމެކޭ ނުކިޔާނެއެވެ. އަދި މުޅި ބޮލުގައި ފުހުން ލާޒިމެއް ނޫނެވެ. ބޮލުން ބައެއްގައި ފުހެލުުމުން ފުދެއެވެ. ރަސޫލު ﷺ ގެ އަރިހުން މިކަން 3 ގޮތަކަށް އައިސްފައިވެއެވެ. އެއީ:\n(ހ) މުޅިބޮލުގައި ފެންފުހުން: އެކަލޭގެފާނު ﷺ ގެ އިސްތަށިފުޅުގެ ކުރިމަތިން ދެއަަތްތިލަފުޅު ލައްވައިގެން ފުއްކިބައާއި ހަމައަށް ގެންދަވާ އެފެއްޓެވި ހިސާބަށް އަނބުރާ ގެންނެވިއެވެ.\n(ށ) ހަމައެކަނި ފަގުޑީގައި ފުއްސެވުން: ރަސޫލު ﷺ ފަގުޑީގައްޔާއި އަދި ދެޚުއްފުގައި ފެން ފުއްސަވަނިކޮށް ދުށްކަމަށް ޢަމްރު ބްނު އުމައްޔަތު رضي الله عنه ގެ ކިބައިން ރިވާވެގެންވެއެވެ. (ބުޚާރީ، އަޙްމަދު، އިބްނު މާޖާ)\n(ނ) ނިއްކުރީގައްޔާއި ފަގުޑީގައި ފުއްސެވުން: ރަސޫލު ﷺ ވުޟޫ ކުރެއްވިހިނދު، ނިތްކުރީގައްޔާއި، ފަގުޑީގައްޔާއި އަދި ދެ ޚުއްފުގައި ފެން ފުއްސެވިކަމަށް މުޣީރަތު ބްނު ޝުޢުބަތު رضي الله عنه ގެ ކިބައިން ރިވާވެގެންވެއެވެ. (މުސްލިމް)\n(5) ދެފައި ދެ ތަނބިކައްޓާއިއެކު ދޮވުން: ދަލީލަކީ ﷲ ގެ ބަސްފުޅެވެ. وَأَرْجُلَكُمْ إِلَى الْكَعْبَيْنِ މާނައަކީ [އަދި ތިޔަބައިމީހުންގެ ފައިތިލަތައް ދެތަނބިކައްޓާއިއެކު ދޮންނާށެވެ!]\n(6) އިސްވެދިޔަ ފަރުޟުތައް ތަރުތީބުން ކުރުން: އެކަމުގެ ދަލީލަކީ އަލްމާއިދަތު ސޫރަތުގެ 6 ވަނަ އާޔަތުގައި ވުޟޫގެ ފަރުޟުތައް ތަރުތީބުން އައިސްފައިވުމާއި އެކަލޭގެފާނު ﷺ ތަރުތީބުން ކުރައްވާފައިވުމެވެ.\n• ވުޟޫގެ ސުންނަތްތަކަކީ ކޮބައިކަން:\n(1) ފަށައިގަންނަ ހިނދު ބިސްމި ކިއުން: ބިސްމި ކިއުމަށް ވާރިދުވެފައިވާ ޙަދީޘްއަކީ ޟަޢީފް ޙަދީޘްއެއްކަމަކު، ހުރިހާ ރިވާޔަތްތައް ޖަމާކުރުމުން އެރިވާޔަތްތަކަށް ބާރު އިތުރުވެއެވެ.\n(2) ދަތް އުނގުޅުން: ސިވާކު ދަޑި، ބުރުސް ފަދަ ކުރަކި އަދި އަނގަ ސާފުކޮށްދޭ ކޮންމެ އެއްޗަކުންނެވެ. އަބޫ ހުރައިރާ رضي الله عنه ގެ ކިބައިން ރިވާވެގެންވާ ގޮތުގައި، އެކަލޭގެފާނު ﷺ ޙަދީޘްކުރެއްވިއެވެ. [ތިމަންކަލޭގެފާނުގެ އުއްމަތުގެ މީހުންނަށް ބުރައަކަށް ނުވާނަމަ، ވުޟޫކުރާ ކޮންމެ ހިނދަކު ދަތް އުނގުޅުމަށް ތިމަންކަލޭގެފާނު އެމީހުންނަށް އަމުރުކުރެއްވެވީމުހެވެ.] (މާލިކް، ޝާފިޢީ، އަލްބައިހަޤީ، އަލްޙާކިމް)\n(3) ތިންފަހަރު ދެއަތް ދޮވެލުން: ރަސޫލު ﷺ ވުޟޫކުރެއްވިއިރު، އަތްޕުޅު ތިންފަހަރު ދޮވެލެއްވިތަން ފެނިވަޑައިގަތްކަމަށް އައުސް ބްނު އައުސް رضي الله عنه ގެ ކިބައިން ރިވާވެގެންވެއެވެ. (އަޙްމަދު، ނަސާއީ)\n(4) ތިންފަހަރު ކޯ ދޮވެލުން: ލަޤީޠު ބްނު ޞުބްރާ رضي الله عنه ގެ ޙަދީޘްގައިވެއެވެ. ރަސޫލު ﷺ ޙަދީޘްކުރެއްވިއެވެ. [ތިބާ ވުޟޫކުރާހިނދު، ކޮލަށް ފެންލާށެވެ!] (އަބޫދާވޫދު، އަލްބައިހަޤީ)\n(5) ނޭފަތަށް ތިންފަހަރު ފެންލުމާއި އަދި ބޭރަށް ފޮޅާލުން: އަބޫ ހުރައިރާ رضي الله عنه ގެ ޙަދީޘްގައިވެއެވެ. ރަސޫލު ﷺ ޙަދީޘްކުރެއްވިއެވެ. [ތިޔަބައިމީހުންކުރެ މީހަކު ވުޟޫކުރާހިނދު، ފަހެ ނޭފަތަށް ފެންލައިފައި ދެން ފޮޅާލާށެވެ!] (ޝައިޚާން، އަބޫ ދަވޫދު) ނޭފަތަށް ފެންލާނީ ކަނާތުންނެވެ. އަދި ފޮޅާލާނީ ވާތުންނެވެ. ރޯދަވެރިޔާ ނޫންމީހުން އެދެކަމުގައި މުބާލަޣާކުރުން ސުންނަތްވެގެން ވެއެވެ.\n(6) ތުނބުޅި ވިނަވާލުން: ރަސޫލު ﷺ އެކަލޭގެފާނުގެ ތުނބުޅިފުޅު ވިނަވާލައްވާކަމަށް، ޢުޘްމާން رضي الله عنه ގެ ކިބައިން ރިވާވެގެންވެއެވެ. (އިބްނު މާޖާ، ތިރްމިޛީ)\n(7) އިނގިލިތައް ވިނަވާލުން: އިބްނު ޢައްބާސް رضي الله عنهما ގެ ޙަދީޘްގައިވެއެވެ. ނަބިއްޔު ﷺ ޙަދީޘްކުރެއްވިއެވެ. [ތިބާ ވުޟޫކުރާހިނދު، ތިބާގެ ފައިގެ އިނގިލިތަކާއި އަތުގެ އިނގިލިތައް ވިނަވާލާށެވެ!] (އަޙްމަދު، ތިރްމިޛީ، އިބްނު މާޖާ)\n(8) ތިންފަހަރަށް ދޮވުން: ރަސޫލު ﷺ ގެ އަރިހަށް ބަދަވީއަކު އައިސް ވުޟޫކުރުމާއި ބެހޭގޮތުން ސުވާލުދެންނެވިއެވެ. އޭނާއަށް ތިންފަށްކުޅައުމަށް ދެއްކެވިއެވެ. އަދި ޙަދީޘްކުރެއްވިއެވެ. [ވުޟޫއަކީ މިއެވެ. ފަހެ މިއަށްވުރެ އިތުރުކޮށްފިމީހާ ނުބައިކޮށްފިއެވެ. ޙައްދުން ބޭރުވެ އަނިޔާވެރިވެއްޖެއެވެ.] (އަޙްމަދު، ނަސާއީ، އިބްނު މާޖާ)\n(9) އެއްފަހަރު އަދި ދެފަހަރަށް ދޮވުން: ކޮންމެ ގުނަވަނަކަށް އެއްފަހަރު އަދި ދެފަހަރު ފެންލައްވާ ވުޟޫކުރެއްވި ކަމަށް އަޙްމަދު، މުސްލިމް އަދި ތިރްމިޛީ ރިވާކުރެއްވިއެވެ. ގިނަ ރިވާޔަތްތަކުގައިވަނީ އިސްތަށިފުޅުގައި އެއްފަހަރު ފެން ފުއްސެވިކަމަށެވެ.\n(10) ކަނާއަތުކިބަ އިސްކުރުން: އެބަހީ ދެފަޔާއި ދެއަތް ދޮވުމުގައި ވައަތަށްވުރެ ކަނާތް އިސްކުރުމެވެ. ޢާއިޝާ رضي الله عنها ގެ ޙަދީޘްގައިވާ ގޮތުގައި، އެކަލޭގެފާނު ﷺ ފައިވާން ތުރުކުރެއްވުމުގައި، އަދި ފުނާއެޅުއްވުމުގައި، އަދި ޠަހާރަތުގައި، އަދި އެކަލޭގެފާނުގެ ހުރިހާ ކަމެއްގައި ކަނާއަތް އިސްކުރެއްވުމަށް ލޯބިކުރައްވައެވެ. (މުއްތަފަޤުން ޢަލައިހި)\n(11) އަތް އުނގުޅާލުން: އެބަހީ ފެނާއިއެކު ގުނަވަންތަކުގެ މަތީގައި އަތް އުނގުޅާލުމެވެ. ނުވަތަ އޭގެ ފަހުގައެވެ. އެކަލޭގެފާނު ﷺ ގެ އަރިހަށް މުއްދެއްގެ ފެން ގެނެވުމުން، އެއިން ވުޟޫކުރައްވާ، ދެއަތްޕުޅުގައި އުނގުޅެއްވެވިއެވެ. (އިބްނު މާޖާ)\n(12) މުވާލާތުކުރުން: އެބަހީ އެއްގުނަވަނާ އަނެއް ގުނަވަން ގުޅިގެންވާގޮތަށް ދޮވުމެވެ. ވުޟޫކުރުމުގެ ތެރޭގައި ޢާއްމުކޮށް އޭނާ އެކަމުން އެނބުރިއްޖެއޭ ބުނާވަރުގެ ކަމެއް ކުރުމުގެ ސަބަބުން ވުޟޫ މެދުކަނޑާނުލުމެވެ. މިގޮތުގެ މައްޗަށް ސުންނަތުގައި އަދި ޢާއްމުކޮށް ފަހުގެ މުސްލިމުންގެ ޢަމަލުގައި ވިއެވެ.\n(13) ދެކަންފަތުގައި ފުހުން: ދެކަންފަތުގެ ބޭރުފުށުގައި ބޮޑުވައި އިނގިލިން އަދި އެތެރޭގައި ޝަހާދަތް އިނގިލިން ފުހެލުމެވެ. ބޮލުގައި ފެން ފުހުމުގައި އެދެއިނގިލި ނުޖައްސާ އެދެއިނގިލީގައި ހުރި ފެނުން ދެކަންފަތުގައި ފުހުމެވެ. ރަސޫލު ﷺ ވުޟޫކުރެއްވުމުގައި އިސްތަށިފުޅުގައި ފެންފުއްސަވާ، ދެކަންފަތުގެ އެތެރެފުށާއި ބޭރުފުށުގައި ފެން ފުއްސަވާ، ދެ އިނގިލިފުޅު ކަންފަތުގެ ހިނދުރީގެ ތެރެއަށް ލެއްވެވިކަމަށް މިޤްދާދު رضي الله عنه ގެ ކިބައިން ރިވާވެގެންވެއެވެ.\n(14) އަލްޣުއްރު ވައް ތަޙްޖީލް ދިގުކުރުން: އެބަހީ ގުނަވަންތައް ދޮވުމުގައި ތަންކޮޅެއް ބޮޑަށް ދޮވުމެވެ. ޣުއްރަ ދިގުކުރުމަކީ މޫނު ދޮވުމުގައި ބޮލުގެ ފެށުމުން ބަޔަކާއިއެކު (ވާޖިބުވެގެންވާ ވަރަށްވުރެ އިތުރަށް) ދޮވުމެވެ. އަދި ތަޙްޖީލް ދިގުކުރުމަކީ ދެފުންނާބާއި ދެއުޅަނބޮށި ދޮވުމުގައި ތަންކޮޅެއް މައްޗާއިއެކު ދޮވުމެވެ. ރަސޫލު ﷺ ޙަދީޘްކުރައްވާފައިވެއެވެ. [ވުޟޫގެ އަޘަރުތަކުގެ ސަބަބުން މޫނާއި، ދެއަތް އަލިވެގެންވާ ޙާލު ތިމަންކަލޭގެފާނުގެ އުއްމަތުގެ މީހުން މަޙްޝަރުގައި އަންނާނެއެވެ.] (ޝައިޚާން)\n15) ފެނުން އިޤްތިޞާދުކުރުން: ކަނޑުން އަތްގޮއްޓެއް ނެގިކަމުގައިވިނަމަވެހެވެ. އަނަސް رضي الله عنه ގެ ޙަދީޘްގައިވެއެވެ. ރަސޫލު ﷺ ޞާޢަކުން (3 ލީޓަރ) ނުވަތަ ފަސް މުއްދާއި ހަމައިން ނާނޭފުޅު ފިއްލަވައެވެ. އަދި މުއްދަކުން (750 މިލިލީޓަރ) ވުޟޫކުރައްވައެވެ. (މުއްތަފަޤުން ޢަލައިހި)\n(16) ވުޟޫކުރުމަށްފަހު ދުޢާކުރުން: ޢުމަރު رضي الله عنه ގެ ޙަދީޘްގައިވެއެވެ. ރަސޫލު ﷺ ޙަދީޘްކުރެއްވިގޮތުގައި، ވުޟޫކޮށް ފުރިހަމަކުރުމަށްފަހު އެކަލޭގެފާނު ޙަދީޘްކުރެއްވި ދުޢާކޮށްފިނަމަ، ސުވަރުގޭގެ އަށްދޮރުކޮޅު އޭނާއަށް ހުޅުވާލެވެއެވެ. އަދި އޭނާ ބޭނުން ދޮރަކުން ވަދެވޭނެއެވެ. (މުސްލިމް)\n(17) ވުޟޫކުރުމަށްފަހު ދެރަކުޢަތް ނަމާދެއް ކުރުން: ރަސޫލު ﷺ ސުވަރުގޭގައި އެކަލޭގެފާނުގެ ކުރިމަތިފުޅުން ބިލާލް رضي الله عنه ގެ މަރުވަޅީގެ އަޑު އެއްސެވިއެވެ. ބިލާލްގެފާނު ވިދާޅުވިގޮތުގައި ދުވާލުގެ ނުވަތަ ރޭގަނޑުގެ ވަގުތެއްގައިވެސް ޠާހިރުވެއްޖެނަމަ، ނަމާދެއް ކުރައްވަވައެވެ.\n• ވުޟޫކުރުމުގައި އަލް-ޣުއްރާ އަދި އައް-ތަޙްޖީލު އިތުރު ކުރުން\nއަބޫ ހުރައިރާ رضي الله عنه ގެ ޞައްޙަ ޙަދީޘް ބަސްފުޅުން ޘާބިތުވެއެވެ. ވިދާޅުވިއެވެ. ރަސޫލު ﷲ ﷺ ޙަދީޘް ކުރެއްވިއެވެ. \"ހަމަކަށަވަރުން ތިމަން ކަލޭގެފާނުގެ އުއްމަތަށް ގޮވާލެވޭނެއެވެ. ވުޟޫގައި އަލް-ޣުއްރު އާއި މުޙައްޖަލީންގެ އަޘަރު ތަކުގެ އަހުލުވެރީންނަށެވެ. ފަހެ ތިޔަބައިމީހުން ކުރެ ކުޅަދާނަވީ މީހަކު އެމީހެއްގެ ޣުއްރު އިތުރުކޮށް ފަހެ އެގޮތައް ކަން ކުރާށެވެ.\"\n* ބައްލަވާ: އަލް-ބުޚާރީ (136)، މުސްލިމް (246)، މުސްލިމްގެ (247) ގައި ވެސް މިކަމާއި ގުޅޭ ޙަދީޘް ބަސްފުޅެއް ވެއެވެ.\n1. އަލް-ޣުއްރާ: އަޞްލު އެއީ ރީތި އަސްތަކުގެ ނިތްކުރީގައި ނަުވަތަ މޫނުގައި ހުަންނަ އަލި ހުނދު ކަމެކެވެ.\n2. އައް-ތަޙްޖީލު: އަޞްލު އެއީ ރީތި އަސްތަކުގެ އަތް ފައިގައި ނުވަތަ ހަތަރެސް ފައިގައި ހުންނަ އަލި ހުނދު ކަމެކެވެ.\n* ބައްލަވާ: 'ފަތްޙުލް-ބާރީ ލި އިބްނު ޙަޖަރު (1/236)'، 'ލިސާނުލް-ޢަރަބް ލި އިބްނު މަންޡޫރު (5/14).\nއަދި ޙަދީޘް ބަސްފުޅުގެ މާނައަކީ: ހަމަކަށަވަރުން މި އުއްމަތުގެ މީސްތަކުންގެ މޫނުތަކާއި އަދި އަތްތަކާއި އަދި ފައިތައް އެ ގުނަވަން ތަކުގައި ވުޟޫގެ އަޘަރު ހުރި ތަންތަނުގައި ނޫރެއް ވާ ޙާލު ޤިޔާމަތް ދުވަހުން އެބައިމީހުން އަންނާނެ ކަމުގެ ވާހަކައެވެ.\n* ބައްލަވާ: 'ސުބުލުއް-ސަލާމް' (1/139)، 'ޝަރްޙުއް-ޝައިޚް އިބްނު ޢުޘައިމީން ލި ބުލޫޣިލް-މަރާމް' (1/191).\n• އަލް-ޣުއްރާ އާއި އަދި އައް-ތަޙްޖީލުގެ ޙުކުމުގައި، ޢިލްމުވެރީންގެ މެދުގައި މި މައްސަލައާއި މެދު ވަނީ އިޚްތިލާފުތަކެއް އުފެދިފައެވެ. އެއީ ދެ ބުނުމެއްގެ މައްޗަށެވެ.\n1. ފުރަތަމަ ޤަޥްލަކީ: އެއީ މުސްތަޙައްބު ކަމެއްގެ ގޮތުގައި ދެކިލައްވާ ބޭފުޅުންގެ ޤަޥްލެވެ. އެބޭފުޅުން ދެކިލައްވާ ގޮތުގައި މޫނާއި ދެއަތްތިލައާއި ދެފައިގައި ފަރުޟުވެވިގެންވާ ހިސާބަށް ވުރެ ބޮޑަށް ވުޟޫގައި އިތުރުކުރެވިދާނެއެވެ. އެއީ އަތުގައި ނަމަ އުޅަބޮށްޓަށް ވުރެ މައްޗަށެވެ. އަދި ފައިގައި ނަމަ ތަނބިކަށްޓައް ވުރެ މައްޗަށެވެ. މިބޭފުޅުންގެ ދަލީލަކީ އަބޫ ހުރައިރާ رضي الله عنه އެކަލޭގެފާނު ވުޟޫކިރައްވާއިރު ފެން ލުމުގައި އަތުގެ އުޅަބޮށްޓަށް ވުރެ މައްޗަށް (މުލައްދަނޑީގެ ބައެއް) އަދި ފައިގެ ތަނބިކަށްޓައް ވުރެ މައްޗަށް (ކަށިމަތީގެ ބައެއް) އިތުރު ކުރައްވާކަމުގެ ޙަދީޘް ބަސްފުޅެވެ. އެކަލޭގެފާނު ވިދާޅުވިއެވެ. ތިމަންކަލޭގެފާނު ނަބިއްޔާ ﷺ އެފަދައިން ވުޟޫކުރައްވަނިކޮށް ދެކެވަޑައިގަތީމެވެ. ނުވަތަ މިފަދަ ގޮތަކަށް ޙަދީޘްގައި ވާރިދު ވެފައި ވެއެވެ. • (މިއީ އަބޫ ހުރައިރާ رضي الله عنه ގެ އިޖުތިޖާދެއް ކަމަށް ވެއެވެ. އެއީ އެކަލޭގެފާނު މިދަލީލުތަކުގެ މައްޗަށް އިސްތިދުލާލުކުރެއްވުމަށް ފަހުގައި ކަމުގައެވެ. އެއީ ޞަޙީޙު މުސްލިމްގެ ޠަޙާރަތު ފޮތުގެ 250 ވަނަ ޙަދީޘް ބަސްފުޅާއި އެ ޙަދީޘްގެ ޝަރަޙައަށް ދަލީލު ކޮށްދޭ ފާޠިރު ސޫރަތުގެ 33 ވަނަ އާޔަތެވެ. އެހެންކަމުން ޞަޙާބީންގެ ޢަމަލަކީވެސް ޙުއްޖަތެކެވެ.)\n* ބައްލަވާ: ޞަޙީޙު މުސްލިމްގެ (246، 250). ނުޢައިމް ބުން ޢަބްދުﷲ އަލް-މުޖްމިރުގެ ޙަދީޘް ބަސްފުޅެވެ.\nޖުމްހޫރު ޢިލްމުވެރީންތައް ދެކިލައްވަނީ ފަރުޟުވެވިގެންވާ ހިސާބަށް ވުރެ އިތުރުކުރެވޭނެ ކަމަށެވެ. އަދި އެއީ މުސްތަޙައްބުކަމެއް ކަމުގައެވެ. އެއީ މިޙަދީޘް ބަސްފުޅުން އެބޭފުޅުންތައް އިސްތިދުލާލު ކުރައްވައެވެ.\nޙަނަފީން: އެގޮތުން އަލް-ޙަޞްފަކީ އަލް-ޙަނަފީ 'ބާބު ސުަނަނުލް-ވުޟޫއު' ފޮތުގައި ގެންނެވިއެވެ: \"އަދި ވުޟޫގެ އަދަބު ތަކުގެ ތެރެއިން ވެއެވެ.... އަދި ވުޟޫގައި ޣުއްރު އާއި ތަޙްޖީލު އިތުރުކުރުމެވެ.\"\n* ބައްލަވާ: 'އައް-ދުއްރުލް-މުޚްތާރު ވަ ޙާޝިއްޔަތު އިބްނު ޢާބިދީން (1/130)' ޙަންބަލީން: އަދި އިބްނު ޤުދާމާ އަލް-ޙަންބަލީ ވެސް ދެކިލައްވަނީ އެއީ މުސްތަޙައްބު ކަމެއްގެ ގޮތުގައެވެ. އެގޮތުން އެބޭފުޅާގެ 'އަލް-މުޣްނީ (1/78)' ގައި އެވާހަކަ ގެންނަވައި އަބޫ ހުރައިރާ رضي الله عنه ގެ މިޙަދީޘް ބަސްފުޅު ޛިކްރު ކުރައްވާފައި ވެއެވެ.\nޝާފިޢީން: ފަހެ އައް-ނަވަވީ އައް-ޝާފިޢީ ބުނެފައި ވެއެވެ. \"އަދި މި މައްސަލައިގެ ޙުކުމްގައި ވެއެވެ. ފަހެ ވުޟޫގައި އުޅަބޮށްޓާއި ތަނބިކައްޓަށް ވުރެ މައްޗަށް ދޮވުން މުސްތަޙައްބުކަމުގައި އަހަރެމެންގެ އަޞްޙާބުންތައް އިއްތިފާޤުވެއެވެ...\"\nއަލް-މުތަވައްލީ އައް-ޝާފިޢީ ގެންނަވާފައި ވެއެވެ. \"އަލް-ޣުއްރާ އަށް އިތުރު ކުރުމަކީ ސުންނަތެކެވެ. އަދި އެއީ މޫނު ދޮންނަ އިރު ބޮލުގެ ފެށޭ ހިސާބާއި އެކީގައި ފެން ޖެއްސުމެވެ. އަދި އައް-ތަޙްޖީލު އަށް އިތުރު ކުރުމަކީވެސް ސުންނަތެކެވެ. އަދި އެއީ އަތް ދޮންނަ އިރު އުޅަބޮއްޓަށް ވުރެން މައްޗަށް މުލައްދަނޑީގެ ބަޔަކާއި އެކީގައި ފެން ޖެއްސުމެވެ. އަދި ފައި ދޮންނަ އިރު ތަނބިކައްޓަށް ވުރެން މައްޗަށް ކަށިމަތީގެ ބަޔަކާއި އެކީގައި ފެން ޖެއްސުމެވެ.\"\nއަދި އައް-ރާފިޢީ އައް-ޝާފިޢީ ބުނެފައި ވެއެވެ. \"އެކަމުގައި ޢިލްމުވެރީންތަކު ތެރޭގައި ވަނީ އިޚްތިލާފު އުފެދިފައެވެ. ފަހެ އެއްބަޔަކު އަލް-ޣުއްރާ އާއި އައް-ތަޙްޖީލު ވަކިކޮށް ފަރަޤު ކުރެއެވެ. ފަހެ އެބޭފުޅުން ބުނެތެވެ. އަލް-ޣުއްރާ އަށް އިތުރު ކުރުމަކީ މޫނު ދޮންނަ އިރު ބޮލުގެ ފެށޭ ހިސާބާއި އެކީގައި ފެން ޖެއްސުމެވެ. އަދި އެފަދައިން ކަރުގެ ވެސް ފެށޭ ހިސާބެވެ. އަދި އައް-ތަޙްޖީލު އަށް އިތުރު ކުރުމަކީ އުޅަބޮއްޓަށް ވުރެން މައްޗަށް މުލައްދަނޑީގެ ބަޔަކާއި އެކީގައި ފެން ޖެއްސުމެވެ. އަދި ފައި ދޮންނަ އިރު ތަނބިކައްޓަށް ވުރެން މައްޗަށް ކަށިމަތީގެ ބަޔަކާއި އެކީގައި ފެން ޖެއްސުމެވެ. އެހެންކަމުން މީގެ މުހުތާދަކީ އުޅަބޮއްޓަށް ވުރެން މަތީގެ މުލައްދަނޑީގެ ބަޔަކާއި ތަނބިކައްޓަށް ވުރެން މަތީގެ ކަށިމަތީގެ ބަޔެއް ހިމެނުމެވެ...\"\n* ބައްލަވާ: 'އަލް-މަޖްމޫޢު ޝަރްޙުލް-މުހައްޛަބު (1/428)'\nއަދި އަލް-ޚަޠީބު އައް-ޝަރުބީނީ އައް-ޝާފިޢީ ވެސް މިފަދައިން މުސްތަޙައްބުކަމަށް ދެކިލައްވަތެވެ.\n* ބައްލަވާ: 'މުޣްނިލް-މުޙްތާޖު (1/191)'\nއަދި މިޙަދީޘް ބަސްފުޅަށް ރިޢާޔަތްކޮށް މިއީ ޖުމްހޫރު ފިޤްޙު ޢިލްމުވެރީން ދެކިލައްވާ ގޮތެވެ. އެހެނަސް އެބޭފުޅުންގެ މެދުގައި އިތުރު ކުރަންވީ މިންވަރުގެ ޙައްދާއި މެދު އިޚްތިލާފުވެފައި ވެއެވެ.\nއަދި ޖުމްހޫރު މާލިކީން މި މައްސަލާގައި އެހެން މަޛްހަބުތަކުގެ ޤަޥްލާ ޚިލާފުވެލެއްވިއެވެ. ބައްލަވާ: 'ޝަރްޙު މުޚްތަޞަރު ޚަލީލު ލިލް-ޚަރްޝީ (1/140'\n2. ދެވަނަ ޤަޥްލަކީ: އަދި މިއީ އަލް-އިމާމް މާލިކް ގެ ޤަޥްލެވެ. އަދި އަލް-އިމާމް އަޙްމަދު ބުން ޙަންބަލް ގެ އަރިހުން ރިވާޔަތެއްގައި ވެސް ވެއެވެ. އެބޭފުޅުން ދެކިލައްވާ ގޮތުގައި ފަރުޟުވެވިގެންވާ މިންވަރަށް ވުރެ އިތުރުކުރުމެއް ނުވެއެވެ. އެއީ މުސްތަޙައްބު ކަމެއް ވެސް ނޫނެވެ. އަދި މިޤަޥްލުގައި ޝައިޚުލް-އިސްލާމް އިބްނު ތައިމިއްޔާ އަލް-ޙަންބަލީ ވެސް ހިމެނިވަޑައިގަންނަވައެވެ. އަދި އަލް-އިމާމް އިބްނުލް-ޤައްޔިމް އަލް-ޙަންބަލީ އާއި އައް-ޝައިޚް ޢަބްދުއްރަޙުމާނު އައް-ސަޢުދީ އަލް-ޙަންބަލީ ގެ ޤަޥްލަކީވެސް މިއެވެ. އަދި މިއީވެސް ރަނގަޅު ޤަޥްލެކެވެ.\n• އެހެންކަމުން މާލިކީ މަޛްހަބުގައާއި އިމާމް އަޙްމަދު ގެ ރިވާޔަތުގައި މިފަދައިން އިތުރު ކުރުމަކީ މުސްތަޙައްބު ކަމެއްގެ ގޮތުގައި ދެކި ނުލައްވައެވެ.\n* ބައްލަވާ: 'ޝަރްޙު މުޚްތަޞަރު ޚަލީލު ލިލް-ޚަރްޝީ (1/140)'، 'މަވާހިބުލް-ޖަލީލް ލިލް-ޙައްޠާބު (1/262)'، 'އައް-ޛަޚީރާ ލިލް-ޤަރާފީ (1/278)'، 'އަލް-އިންޞާފް ލިލް-މަރްދާވީ (1/127)'.\nއަދި ޢިލްމުވެރީންގެ ތެރެއިން ވަރުގަދަ ބޭކަލުންތައް ވަނީ މި ގޮތް އިޚްތިޔާރުވެސް ކުރައްވާފައެވެ. އެއީ ޝައިޚުލް-އިސްލާމް އިބްނު ތައިމިއްޔާއާއި އެބޭފުޅާގެ ދަރިވަރު އިބްނުލަ-ޤައްޔިމް އާއި އަދި އެނޫންވެސް މިފަދަ ބޭފުޅުންނެވެ. އަދި މި ގޮތް މުޢާޞިރުންގެ (ފަހުގެ) ޢިލްމުވެރީންތައް ވެސް ނަންގަވާފައިވެއެވެ. އޭގެ ތެރޭގައި އައް-ޝައިޚް މުޙައްމަދު ބުން އިބްރާހިމް އާލުއް-ޝައިޚް އަލް-ޙަންބަލީ (އަލް-އިމާމު މުޙައްމަދު ބުން ޢަބްދުލް-ވައްހާބުގެ ކާފަ ދަރިކަލެއްގެ ކާފަ ދަރިކަލެއްގެ ދަރިއެއް) އާއި އައް-ޝައިޚް ޢަބްދުއްރަޙުމާނު އައް-ސަޢްދީ އާއި އައް-ޝައިޚް ބިން ބާޒް އާއި އައް-ޝައިޚް އިބްނު ޢުޘައިމީން އަދި މިނޫންވެސް މިފަދަ ބޭފުޅުންތައް ހިމެނެއެވެ.\n* ބައްލަވާ: އަލް-ބައްސާމް އަލް-ޙަންބަލީ ގެ 'ތަޥްޟީޙުލް-އަޙްކާމް' (1/288). އަދި މުސްތަޙައްބު ނޫން ކަމަށް ދެކިލައްވާ ބޭފުޅުންތައް ގެންނަވާ ދަލީލުތަކުގެ ތެރެއިން 6 ކަމެއް މިފޮތުގައި އެބޭފުޅާ ގެނެސްދެއްވާފައި ވެއެވެ.\nއެގޮތުން އިބްނުލް-ޤައްޔިމް ވިދާޅުވެފައި ވެއެވެ. \"އަދި މިކަމުގައި އެންމެ ޞައްޙަ ގޮތަކީ އެއީ މުސްތަޙައްބުކަމެއް ނޫން ކަމެވެ. އަދި އެއީ މަދީނާގެ ޢިލްމުވެރީންގެ ވެސް ޤަޥްލެވެ. އަދި އަލް-އިމާމު އަޙްމަދު ބުން ޙަންބަލްގެ ދެ ރިވާޔަތަކުން ވެސް މިކަމަށް ބާރު ދެއެވެ. އަދި ޙަދީޘްގެ މާނައަށް ބަލާއިރު އިތުރު ކުރުމަކަށް ދަލީލެއް ނުކުރެވެއެވެ... އަދި ޙަދީޘްގައިވާ 'ފަހެ ތިޔަބައިމީހުން ކުރެ ކުޅަދާނަވީ މީހަކު އެމީހެއްގެ ޣުއްރު ދިގުކޮށް ފަހެ އެގޮތައް ކަން ކުރާށެވެ.' ފަހެ މި ބަސްކޮޅަކީ އަބޫ ހުރައިރާ رضي الله عنه ގެ ބަސްފުޅުން އެކަލޭގެފާނު އިތުރު ކުރައްވާފައި ވާ މުދައްރަޖެކެވެ. އެހެންކަމުން މިއީ ނަބިއްޔާ ﷺ ޙަދީޘް ބަސްފުޅުގައި ހިމެނޭ ބަސްކޮޅެއް ނޫނެވެ... އަދި މުސްނަދު އަލް-އިމާމް އަޙްމަދުގައި މިޙަދީޘް ބަސްފުޅާއި ބެހޭ ގޮތުން ނުޢައިމް ވިދާޅުވިއެވެ. \"މި ބަސްކޮޅު 'ފަހެ ތިޔަބައިމީހުން ކުރެ ކުޅަދާނަވީ މީހަކު އެމީހެއްގެ ޣުއްރު ދިގުކޮށް ފަހެ އެގޮތައް ކަން ކުރާށެވެ.' އެއީ ނަބިއްޔާ ﷺ ނޫނީ އަބޫ ހުރައިރާ رضي الله عنه އަމިއްލަފުޅަށް އިތުރު ކުރެއްވި ބަސްކޮޅެއް ކަމެއް ނުވަތަ ނޫން ކަމެއް އަހަރެންނަކަށް ނޭނގެއެވެ.\"\nއަދި އަހަރެމެންގެ ޝައިޚު (އެބަހީ އިބްނު ތައިމިއްޔާ) ވިދާޅުވެއެވެ. \"މި ލަފްޡެއް (މި ބަސްކޮޅު) އެއީ ނަބިއްޔާ ﷺ ގެ ބަސްފުޅަކަށް ވުމަކީ ނުވާނޭ ކަމެކެވެ. އެހެނީ ފަހެ އަލް-ޣުއްރު އެއީ އަތުގައި ވާނޭ އެއްޗެއް ނޫނެވެ. އެއެއް މޫނުގައި ނޫނީ ނުވާނެއެވެ. އަދި ވުޟޫކުރާއިރު މޫނު ދޮވުމުގައި އިތުރު ކުރެވޭކަށެއް ނޯންނާނެ އެވެ. އެހެނީ އިތުރުކުރަން އުޅެއްޖެ ހިނދު ވަންނާނީ ބޮލުގެ އިމުގެ ތެރެއަށެވެ. ފަހެ އެއަކަށް ވެސް އަލް-ޣުއްރާ އެކޭ ނުކިޔާނެތެވެ.\"\n* ބައްލަވާ: 'ޙާދިލް-އަރްވާޙް' (ޞ 201)، 'ޒާދުލް-މަޢާދު (196-1/197)، 'މަޖްމޫޢުލް-ފަތާވާ' (279-1/280).\n...ފަހެ އެހެން ކަމުން ޙަދީޘްގެ މާނައިގެ މަޤްޞަދަކީ ވުޟޫކުރުމުގެ މާތްކަމާއި އަދި ވުޟޫގެ މަތީގައި ދެމި ހުރުމުގެ މުސްތަޙައްބުކަމަށް ދެވުނު އެންގުމެކެވެ. ނުވަތަ އިރުޝާދެކެވެ. އޭގެ ނަތީޖާ އަކީ ވުޟޫގެ ގުނަވަން ތަކުގައި އާޚިރަތް ދުވަހުން ނޫރެއް ލެއްވުމެވެ. އަދި މިއިން ދޭހަ ކޮށްދެނީ ވުޟޫގެ ޝަރުޢު ކުރެވިފައިވާ މިންވަރަށް ވުރެ އިތުރުކުރުމެއް ނޫނެވެ.\n* ބައްލަވާ: 'ތަޥްޟީޙުލް-އަޙްކާމް' (1/288).\nއަދި ހަމަކަށަވަރުން ރަސޫލު ﷲ ﷺ ގެ ވުޟޫކުރެއްވުމާއި ބެހޭގޮތުން އެއްވެސް ޞަޙަބީއެއްގެ އަރިހުން އަލް-ޣުއްރާ އާއި އައް-ތަޙްޖީލު އިތުރުކުރުމާއި ބެހޭ ގޮތުން ވާރިދުވެފައި އެއް ނުވެއެވެ. އަބޫ ހުރައިރާ رضي الله عنه ގެ ޙަދީޘް ބަސްފުޅު ފިޔަވައެވެ.\n* ބައްލަވާ: އިބްނު ދަޤީޤުލް-ޢީދުގެ 'އިޙްކާމުލް އަޙްކާމު' (ޞ 37)، އިބްނު ޙަޖަރުގެ 'ފަތްޙުލް-ބާރީ' (1/236).\n• (އައް-ޝައިޚު ޞާލިޙުލް-މުނައްޖިދުގެ ފަތުވާ 277556): \"އަދި ޚުލާޞާ ގޮތެއްގައި ދަންނަވަނީ ނަމަ މީހަކު ވުޟޫކުރާނަމަ ސުންނަތް ގޮތަކީ އޭނާގެ އަތް އުޅަބޮށްޓާއި ހަމައަށް ދޮވެ އުޅަބޮއްޓަށް ވުރެ މައްޗަށް (ކޮނޑު ހުޅުން ތިރި އުޅަބޮށި ފެށޭ ހިސާބާއި ޖެހެންދެން) ފެން ޖެއްސުމެވެ. އަދި އޭނާގެ ފައި ތަނބިކައްޓާއި ހަމައަށް ދޮވެ އަދި ކަށިމަތި ފެށޭ ހިސާބާއި ޖެހެން ދެން ފެން ޖެއްސުންމެވެ. އެއީ މިއީ ނަބިއްޔާ ﷺ ސުންނަތުން ޘާބިތު ވެފައިވާ ގޮތް ކަމުގައި ވާތީވެއެވެ.\"\n* އިތުރު މަރާޖިޢުތައް: އައް-ޝައިޚް ޢަބްދުﷲ ބުން ޢަބްދުއް-ރަޙުމާނު އަލް-ޖަބްރީންގެ ޢުމްދަތުލް-އަޙްކާމުގެ ޝަރަޙައިގެ މުޙާޟަރާ، 'ފަތާވާ ނޫރު ޢަލައް-ދަރުބު ލިއިބްނު ބާޒް ބި ޢިނާޔަތިއް-ޝުވައިޢިރު (120-1/121)'، ލިޤާއުލް-ބާބިލް-މަފްތޫޙް ނަމްބަރު (58)،\nމަޞްދަރު; މުންތަދިއްޔާތު އުޛްކުރުﷲ، ޤިސްމު; އަލް-ޙަދީޘުއް-ޝަރީފް ވަ ޢުލޫމިހީ.",""],["މ.މ.އ.","","","ސަމާވީ ދީން ތަކުގައި ރަސޫލުންނާއި ނަބިއްޔުން ފޮނުއްވެވުނު ދީނުގެ އަސާސުތަކާއި އުޞޫލުތަކާއި އަޞްލުތައް ތަފާތެވެ، އިޚްތިލާފު ވެގެންނެއް ނުވެއެވެ.\nއެއީ ﷲ ތަޢާލާ ވަޙީކުރައްވާފައި ވާފަދައިންނެވެ: \"ތިޔަބައިމީހުންނަށްޓަކައި، އެކަލާނގެ ޝަރުޢު ކުރެއްވި ދީނަކީ، އެކަލާނގެ ނޫޙު ގެފާނަށް ވަޞިއްޔަތް ކުރެއްވި ދީނެވެ. އަދި ތިމަންރަސްކަލާނގެ ކަލޭގެފާނަށް ވަޙީ ކުރެއްވި ދީނެވެ. އަދި އިބްރާހީމްގެފާނަށާއި، މޫސާގެފާނަށާއި، ޢީސާގެފާނަށް ވަޞިއްޔަތް ކުރެއްވި ދީނެވެ. (އެ ވަޞިއްޔަތަކީ) ތިޔަބައިމީހުން ދީން ޤާއިމް ކުރާށެވެ! އަދި އޭގައި ތިޔަބައިމީހުން ބައިބައިނުވާހުށިކަމެވެ! ތިޔަބައިމީހުން އެކަމަކަށް ތިޔަގޮވައިލާ ކަންތައް، މުޝްރިކުންގެ މައްޗަށް ބޮޑުކަމަކަށްވިއެވެ. اللَّه، އެކަލާނގެ އިރާދަކުރައްވާ އަޅަކު ޚިޔާރު ކުރައްވަތެވެ. އަދި އެކަލާނގެއަށް ތަޥްބާވެ، ރުޖޫޢަ ވާމީހާއަށް ތެދުމަގު ދައްކަވަތެވެ.\" [އައް ޝޫރާ ސޫރަތް: 13]، އަދި ނަބިއްޔާ ޞައްލަﷲ ޢަލައިހި ވަސައްލަމް ޙަދީޘް ކުރެއްވިއެވެ: \"އަދި ނަބީބެކަލުންނީ، އެއްބަފާ އެކިބަނޑުގެ އަޚުންތަކެކެވެ. އެބައިމީހުންގެ ދީނަކީ އެއްދީނެކެވެ. އަދި އެބައިމީހުންގެ މަންމަމެންތައް ތަފާތެވެ.\" (އެބަހީ: ނަބިއްޔުންގެ ދީނުގެ އަޞްލަކީ އެކައްޗެއް ކަމެވެ. އެއީ އެބައިމީހުންގެ ޝަރީޢަތްތައް ތަފާތުވީ ކަމުގައިވީ ނަމަވެސް މެއެވެ.) [ޞަޙީޙް އަލް ބުޚާރީ: 3443، މުސްނަދު އަޙްމަދު: 9270، އަދި އަލްބާނީ ވެސް މި ޙަދީޘް ޞައްޙަ ކުރެއްވިއެވެ.]\nއެހެންކަމުން ތަފާތުވެ، އިޚުތިލާފުތައް ވަނީ ތަޝްރީޢުތަކުގައާއި އޭގެ ނިޡާމުތަކުގައާއި ފަރުޢީ ކަންތައްތަކުގައެވެ. އަދި އެއީ ވެސް ޙަޤީޤަތުގައި އެޤަޥްމުތަކާއި އަދި އެވެށިތަކާއި އަދި އެޒަމާންތަކާއި އަދި އެމަކާނުތަށް ތަފާތުވުމުން އައިސްފައިވާ ތަފާތުވުން ތަކެކެވެ. ޝަރްޢުގެ އަޞްލާއި އޭގެ އުޞޫލުތައް ތަފާތުވެގެން ނުވެއެވެ. އެންމެހާ ރިސާލަތެއްގެ މައިގަނޑު އަސާސީ ކަމަކީ ﷲ އެއްކައުވަންތަ ކުރުމާއި އެކަލާނގެއަށް އަޅުކަން އަދާކޮށް އަޅުދާސްވުމެވެ.\nއެހެންކަމުން އަޞްލުގައި އިސްލާމް ދީނާއި ސަމާވީ އެހެން ދީންތައް، ޔަހޫދީންނާއި ނަޞާރާއިންގެ މި ދީންތަކުގެ މަޞްދަރުގައި ތަފާތެއްނުވެއެވެ. ބައެއް އަޙުކާމްތަކުގައި ތަފާތުވީ ނަމަވެސް ޢަޤީދާއާއި މަންހަޖުގައި އެއް ގޮތެވެެ. އެކަމަކު އެއީ މޫސާގެފާނައި ޢީސާގެފާނު އެކަލޭގެފާނުންގެ ދީނާއިގެން ވަޑައިގެންނެވި ދީންތައް އޭގެ ޙައްޤު ގޮތުގައި ބާޠިލް އޮޅުވާލުންތައް ގެނެސް ބަދަލުނުވެ އޮތް ހިނދުގައެވެ. މިހާރު މިއޮތް އެދީންތަކަކަކީ އެބައިމީހުން އަމިއްލައަށް ބަދަލު ގެނެސް ގޮތްގޮތް ހަދައި އޮޅުވާލައިފައިވާ ދީންތަކެކެވެ. އިސްލާމްދީން ފިޔަވައެވެ.\nވުމާއިއެކު ސަމާވީ ދީންތަކުގައި އެއްގޮތް ކަންތައްތަކާއި މެދު ދަންނައެވެ. އެއިން ކޮންމެ ދީނަކަށްމެ ﷲ ގެ ޙަޟްރަތުން ރަސޫލުންނާއި ނަބިއްޔުން ފޮނުއްވުނެވެ. ބަނޫ އިސްރާއީލްގެ މައްޗަށް މޫސާގެފާނައި ހާރޫން ގެފާނު ފޮނުއްވުނެވެ. މިނޫންވެސް ނަބިއްޔުންނެވެ. އަދި އެބޭކަލުންނަށް އީމާންވެ ތަބަޢަވި އަޞްޙާބުންނާއި ދެކޮޅުވެރިވެ ކާފަރުވި ދުޝްމަނުން ވިއެވެ. އަދި އުޑުން ވަޙީ ބާވައިލެއްވުނެވެ. އަދި ފޮތް ބާވައިލެއްވުނެވެ. އެއީ ﷲ ގެ ކަލާމްފުޅު އެކަލާނގެ ބަސްފުޅެވެ. ޔަހޫދީންގެ މައްޗަށް ތަޥްރާތު ބާވައިލެއްވުނެވެ. އަދި އެބައިމީހުންނަށް ފޮނުއްވެވުނު ރަސޫލު ބޭކަލުންގެ އަރިހުން އެތަކެއް މުޢުޖިޒާތްތަކެއް ފެނިގެން ދިޔައެވެ. އެއީ މާތް ﷲ ޢިބްރަތަށްޓަކައި ދެއްކެވި މުޢުޖިޒާތްތަކާއި ޢަޖާއިބު ކުރުވަނިވި ކަންތައް ތަކެވެ. ހަމަ މިފަދައިން، ޢީސާގެފާނު ރަސޫލުކަމައިގެން ފޮނުއްވުނެވެ. އެއީ ނަޞާރާއިންނެވެ. އެކަލޭގެފާނު ފޮނުއްވެވުނު ޤަޥްމުގެ މީސްތަކުންގެ ތެރޭގައި ވެސް އީމާންވެ ތަބަޢަވި އަޞްޙާބުންނާއި ދެކޮޅުވެރިވެ ކާފަރުވި ދުޝްމަނުން ވިއެވެ. ތަބަޢަވީ ބަޔަކީ ޙަވާރިއްޔަ ބޭކަލުންނެވެ. އަދި އުޑުން ވަޙީ އައިސް އެބައިމީހުންގެ މައްޗަށް އިންޖީލު ބާވައިލެއްވުނެވެ. އަދި ހަމަ އެބައިމީހުންނަށްވެސް މާތް ﷲ ކުޅަދުންވަންތަކަމުން ތަފާތު މުޢުޖިޒާތްތަކާއި ޢަޖާއިބު ކުރުވަނިވި ކަންތައްތަކެއް ދެއްކެވިއެވެ. އެއީ ޢަރަބީންގެ ތެރެއިން މިއުއްމަތުގެ މާތް ނަބިއްޔު މުޙައްމަދު ﷺ އެންމެ ފަހު ރަސޫލެއްގެ ގޮތުގައި ފޮނުއްވެވުނު ބީދައިންނެވެ. އެކަލޭގެފާނަށް ވެސް ތަބަޢަވެ އީމާންވި ޞަޙާބީން ވިއެވެ. އަދި ދެކޮޅުވެރިވެ ކާފަރުވި ދުޝްމަނުން ވިއެވެ. އަދި އަހަރެމެންގެ މާތް ނަބިއްޔޔ މުޙައްމަދު ﷺ އަށްވެސް އުޑުން ވަޙީ ބާވައިލެއްވުނެވެ. އަދި އަހަރެމެންގެ ފޮތް ޤުރުއާން ބާވައިލެއްވުނެވެ. އެއީ އެކަލާނގެ ކަލާމްފުޅު ބަސްފުޅެވެ. އަދި އެކަލާނގެ ކުޅަދުންވަންތަކަމުން މުސްލިމުންނަށް މުޢުޖިޒާތްތަށް ފެނިގެން ދިޔައެވެ. ޤިޔާމަތާއި ހަމައަށް ބަދަލުވުމެއް ނެތި އޮންނާނެ ފޮތް ކަމުގައިވާ ޤުރުއާނަކީވެސް އޭގެ އެންމެ ވަރުގަދަ ހެއްކެވެ. އަދި އިސްލާމް ދީން ފުރިހަމަ ވެގެން ދިޔައެވެ.\nމީގެ އިތުރުންވެސް ސަމާވީ ދީން ތަކުގައި އަންގަވާފައިވާ ހެޔޮ ޢަމަލުތަކާއި އަޅުކަންތަކާއި ނަހީ ކޮށްފައިވާ ގޯސްކަންތަކުގައި އެއްގޮތް ކަންތައްތަކެއް ވެއެވެ. މިޘާލަކަށް ކުރީގެ އުއްމަތްތަކަށް ރޯދަ ފަރުޟުވެވިގެންވާ ކަމުގައި ވެއެވެ. ﷲ ތަޢާލާ ވަޙީކުރައްވާފައިވާ ފަދައިންނެވެ: \"އޭ އީމާން ވެއްޖެ މީސްތަކުންނޭވެ! ތިޔަބައިމީހުންގެ ކުރީގެ މީހުންގެ މައްޗަށް ފަރުޟު ކުރެއްވި ފަދައިން ތިޔަބައިމީހުންގެ މައްޗަށްވެސް ރޯދަ ފަރުޟު ކުރައްވައިފިއެވެ. (އެއީ) ތިޔަބައިމީހުން ތަޤުވާވެރި ވުމަށްޓަކައެވެ.\"\nމިނޫނަސް ނަމާދައި ޒަކާތާއި ޙައްޖު އަޅުކަން ފަދަ އަޅުކަމުގެ ކަންތައްތައް ވިއެވެ. އެހެނަސް ކުރެވޭ ގޮތާއި އޭގެ ޝަރުޠުތަކާއި ރުކުންތައް ތަފާތު ވެގެންވާ ކަމުގައި ވެއެވެ. މިޘާލަކަށް މޫސާގެފާނު ޒަމާނުގައި ޠާހިރު ކަންމަތީގައިވާ ފޭރާމެއް ނުވަތަ އެއްޗެއް ނަޖިސް ވެއްޖެ ޙާލަތުގައި އެ ނަޖިސްވި ހިސާބުން ބުރިކޮށްލުމަށް ނުވަތަ ވަކި ކޮށްލުމަށް ޙުކުމުގައިވާ ކަމުގައި ބުނެވެއެވެ. ހަމައެފަދައިން އޭރުގެއި ކުރެވުނު އަޅުކަން ކަމުގެ ޙަރަކާތްތަކާއި ވަޤުތުތަކާއި ޢަދަދުތަކާއި ގޮތްތައް ތަފާތު ކަމުގައި ވެއެވެ. އެހެނަސް އަޞްލަކީ އެކައްޗެކެވެ. ﷲ އެއްކައުވަންތަ ކުރުމެވެ. އަދި އެކަލާނގެއަށް އަޅުކަން ޚާލިޞްކުރުމެވެ. އެކަލާނގެ ވަޙީ ކުރެއްވިއެވެ: \"ކަލޭގެފާނު ވިދާޅުވާށެވެ! އޭ ފޮތުގެ އަހްލުވެރިންނޭވެ! އަހުރެމެންގެ މެދުގައްޔާއި ތިޔަބައިމީހުންގެ މެދުގައި، ހަމަހަމަވެ، އެއްގޮތްވެގެންވާ ކަލިމައަކަށް އަންނާށެވެ! (އެއީ) اللَّه އަށް މެނުވީ، އަހުރެމެން އަޅުކަން ނުކުޅައުމެވެ. އަދި، އެކަލާނގެޔާ އެއްވެސް އެއްޗެއް އަހުރެމެން ޝަރީކު ނުކުޅައުމެވެ. އަދި، އަހުރެމެންގެ އެއްބަޔަކު އަނެއްބަޔަކީ اللَّه ފިޔަވައި ކަލާނގެތަކެއް ކަމުގައި ނުހެދުމެވެ. ފަހެ، އެއުރެން (އެކަމާ) ދެކޮޅުހަދައި، ފުރަގަސްދީފިނަމަ، (އެއުރެންނަށް) ތިޔަބައިމީހުން ބުނާށެވެ! ހަމަކަށަވަރުން، ތިމަންމެންނީ މުސްލިމުން ކަމުގައި ތިޔަބައިމީހުން ހެކިވާށެވެ!\"\nއަދި އަދަބު އަޚުލާޤާއި ސުލޫކީ މިންގަނޑު ތައް ވެސް އެއްގޮތް ވެފައިވެއެވެ. އެހެނީ ދޮގު ހެދުމާއި ޣީބަ ބުނުމާއި ވައްކަމާއި ފޭރުމާއި ރާބުއިމާއި މީސްތަކުންގެ ޙައްޤު ތަކުން ކުރެ މުދަލާއި ލެޔާއި އެފަދަ ޙައްޤުތަކަށް ނަހަމަ ގޮތުގައި އަރައިގަތުމާއި ފިތުނަ ފަސާދަ އުފައްދާ މީސްތަކުން މަރައި އަނިޔާވެރިވެ ގެއްލުންދިނުމާއި ޒިނޭ އާއި ފާޙިޝް ޢަމަލުތައް މިފަދަ މިނޫންވެސް ނުބައި ކަންތައްތައް އެ ދީން ތަކުގައި ވެސް ޙަރާމް ކޮށް ނަހީކުރައްވާފައި ވެއެވެ. އެކަލާނގެ ވަޙީ ކުރައްވާފައިވާ ވެއެވެ: \"އެކަމަށްޓަކައި އިސްރާއީލުގެ ދަރިންގެ މައްޗަށް، ތިމަންރަސްކަލާނގެ ކަނޑައެޅުއްވީމެވެ. ނަފްސެއް މަރައިގެން، ނުވަތަ ބިމުގައި ފަސާދަ އެއް އުފައްދައިގެން ނޫންގޮތަކަށް، ނަފްސެއް މަރައިފި މީހަކު، އެންމެހާ މީސްތަކުން މެރިފަދައެވެ. އަދި އެ ނަފްސު ދިރުވައިފި މީހާ (އެބަހީ: ނުމަރައި ދުނިޔޭގައި ބަހައްޓައިފިމީހާ) އެންމެހާ މީސްތަކުން ދިރުވިފަދައެވެ. ހަމަކަށަވަރުން، ބަޔާން ވެގެންވާ ހެކިތަކާއިގެން، ތިމަންރަސްކަލާނގެ ރަސޫލުން އެއުރެންގެ ގާތަށް ވަޑައިގަތެވެ. ދެން އެއަށްފަހު، އެއުރެންގެ ތެރެއިން ގިނަމީހުންނީ ބިމުގައި އިސްރާފުކޮށް އުޅޭ މީހުންކަން ކަށަވަރެވެ. (އެބަހީ: މީހުން މެރުމާއި، ކާފަރު ކަމުގައި ހައްދުފަހަނަޅައި ގޮސްފައިވާ މީހުންކަން ކަށަވަރެވެ.\"\nއަދި ތެދު ބުނުމާއި އަމާނާތްތެރި ވުމާއި ޢަދްލު އިންޞާފު ޤާއިމު ކުރުމާއި މީސްތަކުންގެ ޙައްޤުތަކަށް ރައްކާތެރި ވުމާއި ޢަހުދަށް ވަފާތެރި ވުމާއި ޞަދަޤާތް ދިނުމާއި އަވަށްޓެރިންނަށް ހެޔޮކޮށް ހިތުމާއި މިނޫންވެސް ރަނގަޅު އެންމެހާ ކަންތައްތައް އެ ދީން ތަކުގައި ވެސް އެއީ ބާރުއަޅުއްވާފައިވާ ހުއްދަކަންކަމެވެ.\nއަދި މުޢާމަލާތުތަކުގެ ތެރޭގައި ކައިވެންޏާއި ވަރިއާއި އޭގެ އަޙްކާމުތަކާއި ވިޔަފާރިއާއި މިނެ ކިރުމާއި ގަނެ ވިއްކުމާއި އޭގެ އަޙްކާމުތަށް ވެސް، އޭގެ އުޞޫލުތަކުގައި އެއްގޮތް ވެފައި އޭގެ ފުރޫޢުތަކުގައި ތަފާތުތަކެއްވާ ކަމުގައި ވެއެވެ.\nކަން މިހެން އޮތްއިރު، ސާމާވީ ދީންތަކުގެ ތެރޭއިން އިސްލާމްދީން ފިޔަވައި އެހެން ދީންތައް ވަނީ ޔަހޫދީންނާއި ނަޞާރާއިން އެބައިމީހުންގެ އަތްތަކުން އެ ދީންތަކުގެ އަޞްލުތަކާއި ފަރުޢުތައް އޮޅުވާލައި ބަދަލު ގެނެސްފައެވެ. އެހެންކަމުން މިހާރު އެ އޮތް ދީން ތަކަކީ ކަނޑައެޅިގެން ބާޠިލު ދީންތަކެކެވެ. އެއީ މޫސާގެފާނާއި ޢީސާގެފާނު އެދީންތަކާއިގެން ފޮނުއްވެވުނު ޙައްޤު ދީންތަކެއް ނޫނެވެ. އަދި ކިއެއްހެއްޔެވެ. މިހާރު މިއޮތް ޔަހޫދީ ދީނާއި ނަޞްރާ ދީނާއި ދެދީން، އިސްލާމްދީނާއި އަޅައި ވެސް ނުކިޔޭނެއެވެ. އިސްލާމްދީން ވަނީ އެ ތަޝްރީޢުތައް ނަސްޚުކޮށް އެއޮޅުވައިލެވިފައިވާ ދީންތައް ބާޠިލް ވެއްޖެކަމަށް ބަޔާން ކޮށްފައެވެ. އަދި ﷲ ތަޢާލާ އިސްލާމްދީން ނޫން ދީނެއް ޤަބޫލު ނުކުރައްވާނެ ކަމުގައި އަންގާފައިވެއެވެ.\nއެހެންކަމުން މީހާރު އެބައިމީހުންގެ އެ ބާޠިލު ދީންތަކާއި އަހަރެމެންގެ މި މަތިވެރި ދީނާއި އެއްގޮތްވާ އެއްކަމެއްވެސް ޙަޤީޤަތުގައި ނެތްކަން ހަމަ ކަށަވަރެވެ.\nއެކަލާނގެ ވަޙީ ކުރެއްވިއެވެ: \"މިއަދު ތިމަން އިލާހު، ތިޔަބައިމީހުންގެ ދީން ތިޔަބައިމީހުންނަށް ފުރިހަމަ ކޮށްދެއްވާފީމެވެ. އަދި ތިމަން އިލާހުގެ ނިއުމަތް، ތިޔަބައިމީހުންގެ މައްޗަށް ފުރިހަމަ ކޮށްދެއްވާފީމެވެ. އަދި އިސްލާމް ދީން ތިޔަބައިމީހުންނަށް ދީނެއްކަމުގައި، ތިމަން އިލާހު ރުހިވޮޑިގެންފީމެވެ.\" [މާއިދާ: 3]\n\"ހަމަކަށަވަރުން ﷲގެ ހަޒްރަތުގައި، ދީނަކީ، އިސްލާމް ދީނެވެ. އަދި ފޮތް ލިބުނުމީހުން އެބައިމީހުންނަށް (ހައްގު ގޮތް) އެނގުމަށް ފަހުގައި މެނުވީ، އެބައިމީހުން ޚިލާފު ވެއެއް ނުގަނެތެވެ. (އެއީ) އެބައިމީހުންގެ މެދުގައިވާ ހަސަދަވެރިކަމުގެ ގޮތުންނެވެ. ﷲގެ އާޔަތްތަކަށް ކާފިރުވާ މީހުން (ދަންނާށެވެ!) ފަހެ ހަމަކަށަވަރުން ﷲ އީ، ހިސާބު ބެއްލެވުން އަވަސްވެވޮޑިގެންވާ އިލާހެވެ.\" [އާލު ޢިމްރާން 19]",""],["މ.މ.އ.","","","ޤަބުރުތަކުގެ ބައެއް މައްސަލަތަކާއި ޙުކުމްތައް\nޤަބުރުގައި މަހާނަގާ ބެހެއްޓުމާ މެދުގައި ދަންނައެވެ.\nއައްޝައިޚް އިބްނު ޢުޘައިމީންއާ އެބޭފުޅާގެ ފަތާވާ ނޫރު ޢަލައްދަރްބުގައި ސުވާލުކުރެވުނެވެ. ބައެއް މީހުން މީހާ ވަޅުލުމަށް ފަހު ބޯކޮޅުގައި އަދި ފައިކޮޅުގައި ހިލައެއް ނުވަތަ ގަލެއް ބަހައްޓާ މައްސަލައާއި މެދުގައިއެވެ. ޝައިޚު ޖަވާބުގައި ދެންނެވިއެވެ. އެކަމަކީ ޢަލާމާތެއްގެ ގޮތުގައި ކުރެވޭ ކަމެއް ކަމުގައި ވާނަމަ މައްސަލައެއް ނެތެވެ. މިޘާލަކަށް އެތާގައި ޤަބުރެއް ވާކަމަާއި އޭނާ އެޤަބުރަށް ޒިޔާރަތް ކުރާ ހިނދު އެޤަބުރު ދެނެގަތުމަށްޓަކައި ބެހެއްޓޭ ޢަލާމާތެއްގެ ގޮތުގައެވެ. އައްޝައިޚް އިބްނު ބާޒްއާވެސް މި ސުވާލު ކުރެއްވުމުން ދެއްވާފައި ވަނީ މިފަދަ ޖަވާބެކެވެ. އެކަމުގައި އެ ނިޔަތުގައި ކޮށްފި ނަމަ މައްސަލައެއް ނެތް ކަމުގައެވެ. އެހެނަސް އެއީ މުއްދަތަކަށެވެ.\nމާނައަކީ އޭނާ އެޤަބުރު ދެނެގަނެފިނަމަ އެހެން ހެދުމެއް ނުވެއެެވެ. އަދި އެހިލަ ނުވަތަ ގާތައް އިތުރުކޮށް ގޮތްގޮތް ހަދާ ޒީނަތްތެރި ކުރުމެއްވެސް ނުވެއެވެ. އަދި މިތާގައި ދެޝައިޚުންވެސް ވާހަކަފުޅު ދެއްކެވީ ހިލައެއް ނުވަތަ ގަލެއްގެ ވަހަކައެވެ. ބޮޑެތި ބިނާތަކާއި މަހާނަ ގަލެއް ރާނާ ވާހަކައެއް ނޫނެވެ. އަދި މިނޫނަސް ޝައިޚު އިބްނު ބާޒް ވިދާޅުވެފައިވަނީ އެއީ ހިލައެއް ވިޔަސް، ގަލެއް ވިޔަސް، ކަށްޓެއް ވިޔަސް، ދަގަނޑު ކޮޅެއް ވިޔަސް، ކޮންމެސް އެއްޗަކުން ޢަލާމާތެއްގެ ގޮތުގައި ފާހަގަ ކުރުމަކުން މައްސަލައެއް ނެތެވެ. އެހެނީ ނަބިއްޔު ﷺ، ޢުޘްމާނު ބުން މަޡްޢޫން ރަޟިޔަﷲ ޢަންހުގެ ޤަބުރު ޢަލާމާތަކުން ފާހަގަކުރެއްވިއެވެ. އަދި ޢިލްމުވެރީންގެ އަރިހުން އެކަމަށް ނައްޞުތައް އައިސްފައިވެއެވެ. އެކަމަކު މިކަމުގައި ޙައްދު ފަހަނައެޅުމެއް ނުވެއެވެ. އެ ޤަބުރު ފާހަގަ ކުރަން ނަން ލިޔެ ޤަބީލާ ނަން ލިޔެ ނުވަތަ ތައްގަނޑެއް ޖަހައި ހެދުމެއް ނުވެއެވެ. ނަބިއްޔު ﷺ ވަނީ އެފަދަ ކަންކަމުން ނަހީކުރައްވާފައެވެ.\nފަހެ އެހެންކަމުން މާލިކީންނާއި އަދި ޝާފިޢީންނާއި އަދި ޙަންބަލީން ދެކިލައްވަނީ މުޠުލަޤުކޮށް ޤަބްރެއްގައި ލިޔުމަކީ ހުއްދަނޫން މަކްރޫހަ ކަމެއް ކަމުގައެވެ. އެއީ ޖާބިރު ރަޟިޔަ ﷲ ޢަންހުގެ ޙަދީޘްއަށެވެ: \"ޤަބްރުގައި އުވަ ޖަހައި، އަދި އޭގެ މައްޗަށް އިށީނނާނެހެން ރޭނުމާއި އަދި އޭގެ މައްޗަށް ބިނާތައް އެޅުމާއި އަދި އޭގެ މައްޗަށް ލިޔެހެދުން ނަބިއްޔު ﷺ ނަހީ ކުރެއްވިއެވެ.\"\nފަހެ ޖާބިރު ރަޟިޔަﷲ ޢަންހު ރިވާކުރައްވާފައިވާ މިއީ ޘާބިތުވެގެންވާ ޙަދީޘް ބަސްފުޅެކެވެ. ޤަބުރު ވަށާ ފާރު ރޭނުމާއި، އިށީނދެގެން ތިބޭނެ ތަނެއްހެން އެތަން ހެދުމާއި، އެޤަބުރު މަތީ ބިނާހެދުން އެކަލޭގެފާނު ނަހީކުރެއްވިއެވެ. މިބަސްފުޅު އިމާމް މުސްލިމު އެބޭފުޅާގެ ޞަޙީޙުގައި ގެނެސްދެއްވާފައި ވެއެވެ. އަދި އިމާމް އައްތިރްމިޒީ އާއި އިމާމް އައްނަސާއީ ޞައްޙަ އިސްނާދަކުން އިތުރު ކުރެއްވިއެވެ. \"އަދި އެޤަބުރު ތަކުގައި ލިޔުންވެސް މެއެވެ.\"\nއެއްވެސް ޙާލެއްގައި ޤަބުރު ދެކޮޅުގައި ބަހައްޓަން ވަކިން ތައްޔާރު ކޮށް ހަދާފައިވާ މަހާނަގަލެއްގެ ވާހަކައެއް ޝައިޚުން ދައްކާފައި ނުވެއެވެ. އަދި ކިއެއް ހެއްޔެވެ. ޝައިޚް އިބްނު ޢުޘައިމީން ވިދާޅުވާ ގޮތުގައި އެގަލުގައި ލިޔެ ނަންޖަހައި އެގޮތަށް ފާހަގަ ކޮށްގެން ނުވާނެ ކަމަށެވެ. އެއީ އެކަން ފަހުން ބޮޑުވެ ޝައިޠާނާ އެޢަމަލު ޒީނަތްތެރިކޮށް ނުބައި ޢަމަލަކަށް ބަދަލުވެ އެންމެފަހުން ޝިރްކުގެ ތެރެއަށް ވެއްޓިދާނެތީއެވެ. މިއީ ޛަރީޢާތައް ބަންދު ކުރަން ފިޤްހީ ގޮތުން ނެރޭ ސައްދުއް ޛަރާއިޢުގެ ޤަވާޢިދުގެ ދަށުންނެވެ.\nއަދި އައްޝައިޚް ޞާލިޙު އަލްފަޥްޒާން އެބޭފުޅާގެ ފަތާވާ ދުރޫސުލް ޢިލްމިއްޔާ ވައްލިޤާއާތުލް މަފްތޫޙާގައި މި މައްސަލައާއި ބެހޭގޮތުން ސުވާލު ކުރެވުމުން ޖަވާބު ދެއްވީ، އެއީ އޭނާ އެޤަބުރަށް ޒިޔާރަތް ކުރުމަށް އޭނާ އަމިއްލަ ނަފްސަށް އިނގޭނެ ފަދައިން ޖަހާ ޢަލާމާތެއް ކަމުގައެވެ.\nކޮންމެއަކަސް އައްޝައިޚް އިބްނު ބާޒް ވިދާޅުވެފައިވާ ފަދައިން އަޞްލަކީ ޤަބްރުގައި އެއްވެސް އެއްޗެއް ނުބެހެއްޓުމެވެ. އަދި އެއްވެސް އެއްޗެއް އިންދުމެއްވެސް، ވަކީން ފާހަގަވާނެހެން ކަމެއް ކުރުމެށްވެސް ނުވެއެވެ. އަދި ކިއެއް ހެއްޔެވެ. އިހުގައި ބަޤީޢު ޤަބުރުސްތާނުގައިވީ ޞަޙާބީންނާއި ޞާލިޙުންގެ ޤަބުރުގައި ވެސް މިފަދަ އެއްވެސް ކަމެއް ކޮށްފައިވާ އަޘަރެއް ނުވަތަ އެފަދަ ކަމެއް ކުރެއްވި ކަމަށް ދަލީލެއްވެސް ނެތެވެ. އަދި ޤަބްރުގައި ބިނާ ހަދައި ޤުއްބު އަޅައި ހެދުމަކީ ސުންނަތުން އެނގެން އޮތް ކަނޑައެޅިގެންވާ ޙަރާމްކަމެކެވެ. އެއީ ބޮޑުވެގެންވާ ބިދުޢައެކެވެ. ޤަބްރުސްތާނުގައި އޮންނަ އަޞްލަކީ އެތަނަށް ޒިޔާރަތް ކޮށް މައްޔިތާގެ މައްޗަށް ހެޔޮދުޢާ ކޮށް މަރު ހަނދާން ކުރުން އެކަންޏެވެ. އެނޫން ކަމެއްގެ ވާހަކައެއް ޘާބިތު ވެފައެއް ނެތެވެ.\nއަދި ޚާއްޞަ ގޮތެއްގައި ރީތި ގަލެއް ވަކިން ޚާއްޞަކޮށް ހަދައި އެޤަބުރު ރީތިކޮށް މަތިވެރި ކުރުމަށް މަހާނަގަ ބެހެއްޓުމަކީ ބޮޑުވެގެންވާ ބާޠިލް ޙަރާމް ކަމެކެވެ. އައްޝައިޚް ޞާލިޙު އަލް މުނައްޖިދު އެބޭފުޅާގެ ޢިލްމީ ސިލްސިލާ ދަރުސް: مسألة من الدرس الثاني من أحكام دفن الميت - من سلسلة منتقى المسائل الفقهية من منهج السالكين من شرح منهج السالكين للشيخ عبد الرحمن بن سعدي رحمه الله تعالى شرح الشيخ محمد صالح المنجد حفظه الله ގައި\nއައްޝަޥްކާނީގެ ޤަޥްލު ޒިކުރުކުރައްވިއެވެ. އެއީ އައްޝައުކާނީގެ އައްދިރާރީ އަލް މުޟިއްޔާ ފޮތުންނެވެ. އެއީ މިފަދައިން ބިނާ ބަހައްޓައި ރީތި މަހާނަ ގާތައް ބަހައްޓައި ޤަބުރު ރީތިކުރުމަކީ ކަނޑައެޅިގެން ބާޠިލް ކަމެއް ކަމުގައިއެވެ.\nދެން ފަހެ މަޤްބަރާގައި ގަސް އިންދުމާއި ބެހޭގޮތުން ދަންނައެވެ.\nއަދި މަޤްބަރާތަކުަގައި ގަސް އިންދުމާއި މެދު ދަންނައެވެ. ފަހެ އެކަން އެކުރެވޭ މަޤްޞަދަކީ އެތަން ރީތިކޮށް ޒީނަތްތެރިކުރުމަށް ކަމުގައި ވާނަމަ، ފަހެ އެކަން އެމަޤްބަރާއަށް ޒިޔާރަތް ކުރުމަށް އެންގެވިފައިވާ ކަމުގެ ޝަރުޢާ ނުވަތަ އަޞްލާ ޚިލާފު އެބަވެއެވެ. އެހެނީ ރަސޫލު ﷲ ﷺ ޙަދީޘް ކުރައްވާފައިވަނީ މިފަދައިންނެވެ. \"ތިޔަބައިމީހުން ޤަބްރުތަކަށް ޒިޔާރަތް ކުރާށެވެ. ފަހެ ހަމަކަށަވަރުން އެކަމުގައި މަރު ހަނދުމަކުރުން ވެއެވެ.\" ރިވާކުރެއްވި މުސްލިމްއެވެ.\nއައްޝައިޚް އިބްނު ޢުޘައިމީން ފަތާވާ ނޫރު ޢަލައްދަރްބުގައި ވިދާޅުވެފައިވެއެވެ. މަޤްބަރާތަކަަކީ މަރުވެފައިވާ މީހުން ވަޅުލެވިފައިވާތަނެކެވެ. އެއީ މީހުން ދިރިއުޅޭ ތަން ތަނެއް ނޫނެވެ. ރީތިކުރަނީ މީހުން ދިރިއުޅޭ ތަންތަނެވެ. އެހެނެއްކަމަކު ޤަބުރުސްތާނަކީ މަރުވެފައިވާ މީހުންގެ ދާރެކެވެ. އެ ބިން ވާން ޖެހޭނީ އެބިން އޮތް ޙާލުގައެވެ. އޭރުން އެބިމުން ލާފައިދާ މީހާ އަށް މަރު ހަނދުމަވާނެއެވެ. ބުރައިދާ ރަޟިޔަ ﷲ ޢަންހުގެ އަރިހުން އައިސްފައިވާ ޞައްޙަ ޙަދީޘް ބަސްފުޅުން ޘާބިތު ވެގެންވެއެވެ. ރަސޫލު ﷲ ﷺ ޙަދީޘް ކުރެއްވިއެވެ: \"ކުރީގައި ތިޔަބައިމީހުން ޤަބުރުތަކަށް ޒިޔާރަތްކޮށް ދިޔުން ތިމަން ކަލޭގެފާނު މަނާ ކުރީމެވެ. މިހާރު ދެން ފަހެ ތިޔަބައިމީހުން ޤަބުރުތަކަށް ޒިޔާރަތް ކުރާށެވެ. (އެބަހީ އެކަމަށް ފަހުން ހުއްދަ ދެއްވި ކަމުގައެވެ.) އެހެނީ ފަހެ އެކަމުގައި މަރު ހަނދުމަކުރުން ވެއެވެ.\"\nއަދި ޤަބުރުތައް ޒީނަތްތެރިކޮށް އަދި ބިނާތައް އުފުލައި އަދި ގޮތްގޮތަށް ލިޔެ ހެދުމުގެ ދޮރު މީސްތަކުންނަށް ހުޅުވާލައިފިނަމަ، ޤަބުރުތަން ވެގެން ދާނީ މީހުން ފަޚުރުވެރިވުމަށް ހަދާ ނަގާފައިވާ ބިނާތަކަށެވެ. އަދި ދިރިތިބީންނަށް ޢިބްރަތެއް ގޮތުގައިވާފަދަ މުޢުތަބަރު ތަނަކަށް އެތަން ނުވާނެއެވެ. – އިބްނު ޢުޘައިމީންގެ ބަސްކޮޅު ނިމުނީ. އެހެންކަމުން ޤަބުރުތައް ޒީނަތްތެރި ކުރުމަށް ވިޔަސް، ގަސް އިންދުމާއި މެދު ސަލަފުން އިންކާރު ކުރައްވާފައިވެއެވެ. އެފަދައިން ފަހުގެ ޢިލްމުވެރިންވެސް ޒިކުރު ކުރައްވާފައިވެއެވެ. އޭގެތެރޭގައި އައްޝައުކާނީ އާއި އައްޝައިޚް މުޙައްމަދު ބްނު އިބްރާހިމް އާލުއްޝައިޚް އާއި އައްޝައިޚް މުޙައްމަދު ބްނު ޢަބްދުއްރަޙްމާނު އަލް ޖުހައްނީ އާއި އަދި އައްޝައިޚް އިބްނު ބާޒް ފަދަ ބޭފުޅުން ހިމެނިވަޑައިގަންނަވައެވެ. އެހެނީ މިއީ ރަސޫލު ﷲ ﷺ ގެ ޞައްޙަ ދަލީލަކުން ނުވަތަ ނައްޞަކުން ޝަރުޢުގައި އައިސްފައި ނުވާ ކަމަކަށް ވާތީއެވެ. އަދި އައްޝައިޚް މުޙައްމަދު ބްނު އިބްރާހިމް އާލުއްޝައިޚް ދެކިލައްވާ ގޮތުގައި އެކަން ކުރުމީ ނަޞާރައިންނާއި ތަޝައްބުހުވުން ނުވަތަ ވައްތަރުވުން ކަމުގައި ވެއެވެ. އެއީ ބަޤީޗާތަކެއް ފަދައިން އެ ޤަބުރުތައް ހަދަން ބައެއް މީހުން އުޅޭތީއެވެ. ދެން އޮތީ އެ ގަސްތައް އިންދުމުގައި ބަޔަކު އަޅުކަމެއްގޮތުގައި އެކަން ނެގުމެވެ. ފަހެ ދަންނައެެވެ. މިއީ ރަސޫލު ﷲ ﷺ ގެ އަރިހުން އެއްގޮތަކަށް ވެސް ޘާބިތު ވެފައިވާ ކަމެއް ނޫނެވެ. މިއީ ސަލަފުން އިއްތިފާޤު ވެލައްވާފައިވާ ކަނޑައެޅިގެން ހުރި ބިދުޢައެކެވެ.\nދެން އަލްބުޚާރީއާއި މުސްލިމްގައި އިބްނު ޢައްބާސްގެ އަރިހުން ރިވާވެގެންވާ ޙަދީޘް ބަސްފުޅާއި މެދު ދަންނައެވެ. ރަސޫލު ﷲ ﷺ ދެޤަބުރެއްގެ މަތީގައި ކަދުރު ރުކުގެ ފަނެއް ދެފަޅި ކުރުމަށްފަހު ބޭއްވުމަށް ނުވަތަ ޖެހުމަށްފަހު، ފަހަރެއްގައި އެބައިމީހުން ކަށްވަޅުގެ ޢަޛާބު ލުއިވެދާނޭ ކަމާއި މެދު ޙަދީޘްކުރެއްވި ކުރެއްވުމާއި މެދު ދަންނައެވެ. ފަހެ އައްޝައިޚް އަލްއަލްބާނީ އެބޭފުޅާގެ ފޮތް; އަޙްކާމުލް ޖަނާއިޒް ޢަލަލް ޚުޞޫޞި ފޮތުގައި މި ޙަދީޘް ބަސްފުޅު މުސްލިމްގައި ޖާބިރުގެ އަރިހުން އައިސްފައިވާ ރިވާޔަތަށް ރިޢާޔަތްކޮށް އިސްތިދުލާލު ކޮށްފައިވެއެވެ.\nއަދި އިމާމް އަލްބުޚާރީ އެޙަދީޘް ޛިކްރު ކުރެވުނު ބާބުގެ ތަރުޖަމާގައި ވިދާޅުވެފައިވެއެވެ. ތާބިޢީ ބޭކަލެއް ކަމަށްވާ ބުރައިދާ އަލްއަސްލަމީ އެބޭފުޅާ މަރުވުމުން ޤަބުރުގައި ކަދުރު ރުކުގެ ދެފަން ޖެހުމަށް ވަޞިއްޔަތް ކުރެއްވިއެވެ. އަދި އެކަމުގެ ސިއްރެއް ކަމަށް ވަނީ އެފަން ﷲ އަށް ތަސްބީޙަކިޔުމުން އެމައްޔިތާ އެކަމުން ފައިދާކުރާނެ ކަމުގައެވެ.\nއަދި ޞަޙީހު މުސްލިމްގައި ޖާބިރު ރަޟިޔަ ﷲ ޢަންހުގެ އަރިހުން ރިވާޔަތެއްގައި ވެއެވެ. \"ޢަޛާބު ލިބެމުންދާ ދެޤަބްރެއް ކައިރިން އަޅާފައި ތިމަން ކަލޭގެފާނު ދިޔައީމުހެވެ. ފަހެ ތިމަން ކަލޭގެފާނުގެ ޝަފާޢަތުން އެދެޤަބަރުގައިވާ ބަޔަކަށް ޢަޛާބު ލުއިވުމަށް ތިމަންކަލޭގެފާނު ލޯބިކުރެއްވީމެވެ. އެ ދެރޯ ފަން ދެމި ވާހާ ހިނދެއްގައެވެ.\"\nމި މައްސަލާގައި ޢިލްމުވެރިންގެ މެދުގައި ޚިލާފުތަކެއް އެބަ އޮތެވެ.\nބައެއް ޢިލްމުވެރިން ދެކިލައްވަނީ މިޢަމަަލަކީ މިއީ އަޞްލު ޙަޤީޤަތުގައި ރަސޫލު ﷲ ﷺ އަށް ވަކީން ޚާއްޞަ ކަމެއް ކަމުގައެވެ. އެހެނީ ޤަބުރުގައި ޢަޒާބު ލިބެމުން ދާކަމެއް އަހަރުމެންނަކަށް ނޭނގޭނެއެވެ. އެހެނަސް މާތް ނަބިއްޔު ﷺ އަށް ﷲ ތަޢާލާ އިރާދަފުޅާ މިންވަރުފުޅުން ބައެއް ޣައިބުގައިވާ ކަންތައްތައް ދައްކުވައިދީ އިލްހާމް ކުރައްވާފައި ވެއެވެ. އެހެންކަމުން އެދެޤަބުރުގެ އަހުލުވެރިންނަށް ޢަޒާބު ލިބެމުންދާ ކަންވެސް އެފަދައިން އެކަލޭގެފާނަށް އިލްހާމްވެގެން ދިޔައީއެވެ. އައްޝައިޚް އިބްނު ބާޒް މިފަދައިން އެބޭފުޅާގެ ފަތުވާގައި ވިދާޅުވެފައިވެއެވެ. އެގޮތުން އެދެ ރޯފަން ޖެއްސެވީ އެކަލާނގެ އެކަލޭގެފާނަށް ފާޅުކޮށްދެއްވި ޢަޛާބު ލިބެމުންދާ ދެ ޤަބްރުގައި އެކަންޏެވެ. އަދި އެކަލޭގެފާނު ޙަދީޘް ކުރެއްވީ އެދެރޯފަން ނުހިކޭހާ ހިނދަކު ފަހަރުގައި ޢަޛާބު ލުއި ވެދާނެ ކަމުގައެވެ. އަދި އެހެނަސް އެހެން ޤަބްރުތަކެއްގައި އެފަދައިން ކަންތައް ނުކުރައްވަތެވެ. އެހެންކަމުން އެއިން ދަލީލުކޮށް ދޭހަ ކުރަނީ މިކަމަކީ ފަނެއް ވިޔަސް އަދި ފަނެއް ނޫން ވިޔަސް ޤަބްރުތަކުގައި އެ ޖެހުމަކީ ސީދާ ޝަރީޢަތުގައި ޝަރްޢު ކުރެވިގެންވާ ކަމެއް ނޫން ކަމުގައެވެ. އެހެނީ އެއްކަމަކީ އެބައިމީހުންނަށް ޢަޛާބު ލިބެމުންދާ ކަމެއް އަހަރެމެންނަކަށް ނޭނގެއެވެ. އަދި ޚާއްޞަކޮށް އެ ދެޤަބްރަށް ޢަޛާބު ލިބެމުންދާކަން ﷲ އެކަލޭގެފާނަށް އިލްހާމް ކުރެއްވިއެވެ. ދެން އެކަލޭގެފާނު ރޯ ފަން ޖައްސަވާ އެ ހިކި އަނަރޫފަ ނުވާހާ ހިނދަކު ޢަޛާބު ލުއިވެގެންދާނޭ ކަމަށް ޙަދީޘް ކުރެއްވިއެވެ. ފަހެ އެހެންކަމުން އަހަރެމެންނަކަށް މީގެ މައްޗަށް ބިނާކޮށް ހުރިހާ ޤަބްރުތަކުގައި މިހެން ހެދުމުގެ މައްޗަށް ޝަރްޢުއެއް ނުގެނެވޭނެތެވެ. އަދި އެކަލޭގެފާނުގެ މި ޢަމަލަކަށް އިންކާރެއްވެސް ނުކުރެވޭނެތެވެ. މިއީ ވަކި ޚާއްޞަ ޙާލަތެއްގައި އެކަލޭގެފާނުގެ ވަކި ޚާއްޞަ ޢަމަލުފުޅެއް ކަމުގައި ވެއެވެ.\nހަމައެހެންމެ ގަސް އިންދުމާއި އަދި މިގޮތަށް ކަންތައް ކުރެއްވުމާއި ވެސް ތަފާތެވެ.\nއެހެންނަމަވެސް ޤަބުރުސްތާނުގައި އަމިއްލަ ޒާތުގައި ފަޅާ ގަސްތަކުގެ ޙުކުމް ސީދާ ގަސް އިންދުމުގެ ޙުކުމާއި ތަފާތެވެ. އެގޮތަށް ފަޅާ ގަސްތައް ކެނޑުމާއި އުފުރުން އެއީ މަކުރޫހަ ވެގެންވާ ކަމެއްކަމުގައި ގިނަ ޢިލްމުވެރިން ދެކިލައްވައެވެ. އެއީ އަލްބުޚާރީގެ އިސްވެ ދިޔަ ޙަދީޘް އަށް ރިޢާޔަތްކޮށެވެ. އެހެނީ ގަސްތައް، ﷲ ތަޢާލާއަށް ތަސްބީޙަ ކިޔައެވެ. އެކަމުން މައްޔިތާގެ ޢަޒާބަށް ލުއިވެދާނޭ ކަމަށްޓަކައެވެ. މިމޭރުމުން އިބްނު ޢާބިދީން އައްޝާމީ ނައްޞެއްގައި ވިދާޅުވެފައިވެއެވެ. އެހެންކަމުން ޚިލާފު އުޅެނީ ޤަބްރު މަތީގައި ރޯ ގަހެއް ނުވަތަ ފަނެއް ޖެހުމުގެ މައްސަލައަށެވެ. ޢާންމުކޮށް ޤަބްރުސްތާނުގައި ގަސް އިންދާ ހެދުމަކީ ހުއްދަކަމެއް ނޫނެވެ. އަދި ޤަބްރުގައި ހިތަށް ޤުދްރަތީ ގޮތުން ގަހެއް ފަޅައިފިނަމަ އެގަސް އުފުރައި ކެނޑުމެއް ވެސް ނުވެއެވެ.\nކޮންމެއަކަސް، އައްޝައިޚް އިބްނު ބާޒް ދެކިލައްވާ ގޮތުގައި ޤަބުރު ތަކުގައި ގަސް އިންދުމީ ސީދާ ކަނޑައެޅިގެން ބިދުޢައެކެވެ. އެހެނީ ނަބިއްޔު ﷺ އެގޮތަށް ކަންތައް ކުރެއްވި ކަމަކަށް ޘާބިތު ނުވެއެވެ. އެހެނެއްކަމަކު އެކަލާނގެފާނު އަރިހުން އައިސްފައިވާ ކަމަކީ ހަމައެކަނި ދެ ޤަބުރެއްގެ މަތީ ފަނެއް ނުވަތަ އޮފިގަނޑެ ޖެހުމެވެ. އަދި މިކަން ކުރައްވާފައިވަނީ ޢަޒާބު ލިބެމުން ދިޔަ ދެޤަބުރަކަށެވެ. އެއީ ދެބައޮޑުވާ ނެތިމޮށޭ މީހެއްގެ ޤަބުރާއި، ކުޑަކަމުދާ ތަކެތިން ރަނގަޅަށް ޠާހިރާ ނުވާމީހެއްގެ ޤަބުރެވެ. ދެން އޭގެ ރޯކަން ނުކެނޑި ހިކިވެގެން ނުދާހާ ހިނދަކު، އެމީހުންގެ ޢަޒާބު ފަހަރެއްގައި ލުއި ވެދާނެކަމަށް އެކަލޭގެފާނު ޙަދީޘްކުރެއްވިއެވެ.\nއެހެނަސް އައްޝައިޚް ބިން ބާޒް ފަތުވާގައި ވިދާޅުވެފައިވަނީ މިކަން އެކަލޭގެފާނުގެ ކުރެއްވީ ހަމައެކަނި މިދެޤަބުރަށް ކަމުގައެވެ. އަދި މިކަމަށް އަމުރެއް ވެސް ނުކުރައްވައެވެ. އަދި މިކަން ތަކުރާރެއްވެސް ނުކުރައްވައެވެ. އަދި މުސްލިމުންގެ ޤަބުރުތަކުގައި މިހެން ހެއްދެވިކަމަށްވެސް ވާރިދު ވެފައެއް ނުވެއެވެ. އެކަލޭގެފާނު ފަހުން ޞަޙާބީންނެއްވެސް ތާބިޢީންނެއްވެސް ސަލަފުން ވެސް މިކަން މީ ކުރަން އޮތް ކަމެއްގެ ގޮތުގައި ކޮށްފައިވާ ކަމެއް ކަމަށް އައިސްފައެއް ނުވެއެވެ. އެހެނަސް ޝައިޚުގެ ބަހާ ޚިލާފަށް ޙަޤީޤަތުގައި ބައެއް ސަލަފުންގެ އަރިހުން މިކަން އައިސްފައިވެއެވެ.\nއެހެނެއްކަމަކު ޤަބުރުތަކުގައި ތަޢައްބުދުގެ ނިޔަތުގައި ގަސް އިންދުމަކީ ބިދުޢައެކެވެ. ޔަޢުނީ އަޅުކަމެއްގެ ގޮތުގައި އެކަން ޝަރުޢުގައި ޘާބިތުވެފައެއް ނެތެވެ.އެހެންވުމާއެކު އެކަން ވަނީ ޙަރާމްވެވިގެންވާ ބިދުޢައިގެ ތެރެއިންނެވެ. އެހެންނަމަވެސް ޢިލްމުވެރިން ދެކިލައްވާ ގޮތުގައި ޤަބުރުސްތާނުގައި ނުވަތަ އެތަނަށް އަންނަ މީހުންނަށް ހިޔާ ކޮށްދިނުމުގެ ނިޔަތުގައި އިންދާ ގަސްތަކުގައި މައްސަލައެއް ނެތެވެ. އެހެންކަމުން މިބާބުގައި ހުއްދަ އޮތީ މިފަދައިން އިންދާ ގަސްތަކުގައި އެކަނި ކަމުގައި ވެއެވެ.\nދެން ފަހެ ޤަބުރު މަތީ މިސްކިތް ބިނާ ކުރުމާ މެދުގައި ދަންނައެވެ.\nއައްޝައިޚް އިބްނު ބާޒް މި ސުވާލަށް ޖަވާބު ދެއްވަމުން އެބޭފުޅާގެ ފަތާވާ ގައި ވިދާޅުވެއެވެ. އެއީ ކަނޑައެޅިގެން ޙަރާމް ކަމެކެވެ. އެއީ މިސްކިތެއް ވިޔަސް ޤުއްބެއް ވިޔަސް ބިނާ އެއް ވިޔަސް ޙަރާމެވެ. އެހެނީ ރަސޫލު ﷲ ﷺ ޔަހޫދީންނަށް ލަޢުނަތް ލެއްވިއެވެ. އެކަލޭގެފާނު ޙަދީޘްކުރެއްވި އެވެ. ﷲ ތަޢާލާ ޔަހޫދީންނާއި ނަޞާރައިންނާއި ލަޢުނަތް ލެއްވިއެވެ. އެބައިމީހުން އެބައިމީހުންގެ ނަބިއްޔުންތަކުގެ ޤަބުރުތައް މިސްކިތްތަކެއްގެ ގޮތުގައި ނެގިއެވެ. އެބަހީ ހެދިއެވެ. ފަހެ އެހެންކަމުން އެބައިމީހުންނަށް ލަޢުނަތް ލެއްވުނީ އެބައިމީހުން ޤަބުރު ތައް މިސްކިތްތަކެއްގެ ގޮތުގައި ނެގީތީއެވެ. ވުމާއެކު މި ޙަދީޘުން ޘާބިތު ވަނީ އެކަމަކީ ހުއްދަ ނޫން ކަމެއް ކަމެވެ. އެހެނީ އެކަން ފިތުނައަކަށް ބަދަލުވެ ފަހުން ޝިރުކުގެ ތެރެއަށް ގޮސްދާނެތީއެވެ. ޖުންދުބު ބުން ޢަބްދު ﷲ ގެ ޙަދީޘް ޞަޙީޙު މުސްލިމްގައި އައިސްފައިވެއެވެ. އެކަލޭގެފާނު ޙަދީޘް ކުރެއްވިއެވެ. އަދި ތިޔަބައިމީހުންގެ ކުރީގެ މީސްތަކުން ނަބިއްޔުންނާއި ޞާލިޙުންގެ ޤަބުރުތައް މިސްކިތްތަކެއްގެ ގޮތުގައި ހެދިއެވެ. (ހަދައި މަޣުފުރެދުނެވެ.) ފަހެ ތިޔަބައިމީހުން އެފަދައިން ޤަބުރުތައް މިސްކިތްތަކެއްގެ ގޮތުގައި ނުނަގާ ހުށިކަމެވެ. ފަހެ ހަމަކަށަވަރުން ތިމަންކަލޭގެފާނު އެކަމަށް ތިޔަބައިމީހުން ކުރެ ނަހީކުރައްވަމެވެ. މިފަދައިން ނަބިއްޔު ﷺ އަހަރެމެންނަށް މިކަމަށް އިންޒާރު ދެއްވާފައި ވެއެވެ.\nއަދި އައްސަރްޚަސީ އަލް ޙަނަފީ ބުނެއެވެ. މިކަމަކީ ޔަހޫދީންނާއި ނަޞާރައިންނާއި ތަޝްބީހަވާ އެބަހީ ވައްތަރުވާކަމެކެވެ. ޙަދީޘްގައި ވާފަދައިންނެވެ. އެހެންކަމުން މިކަން ނަހީކުރެވިގެން ވެއެވެ.\nއަލްމަބްސޫގު 1/206\nޝައިޚުލް އިސްލާމް އިބްނު ތައިމިޔާ ވިދާޅުވިއެވެ. 'ޤަބުރު މަތީގައި މިސްކިތް ބިނާ ނުކުރެވޭނެ ކަމަށް ހުރިހާ އިމާމުން އިއްތިފާޤު ވެލައްވަތެވެ.' އަދި އެހެން ތަނެއްގައި 'އަހަރެމެންގެ ޢިލްމުވެރިން' މިކަމަށް އިއްތިފާޤު ވާކަމަށްވެސް ވިދާޅުވެފައިވެއެވެ. މަޖްމޫޢުލް ފަތާވާ: 77/27 އަދި 1945/22\nއަދި ހަތަރު މަޒްހަބުގައިވާ ފަދައިން ޤަބުރު މަތީ އެޅޭ މިސްކިތްތަކުގައި ނަމާދުކުރުމެއް ނުވެއެވެ. އަދި ކިއެއް ހެއްޔެވެ. އެނަމާދު ބާޠިލެވެ.\nއެހެންކަމުން އިސްލާމުންގެ އިމާމުންނާއި މަޛްހަބުތަކުގެ އަހްލުވެރިންނާއި ސުންނަތުގެ އިމާމުން ވަނީ ޤަބްރުގެ މަތީގައިވާ މިސްކިތްތަކުގައި ނަމާދު ކުރުން ހުއްދަ ނުވާނެ ކަމަށް އެއްބަސް ވެލައްވާފައެވެ. އޭގެ ތެރެއިން ބައެއް ބޭކަލުން މިކަން ޙަރާމް ކަމުގައި ޞަރީޙަ ކުރެއްވިއެވެ. އަނެއްބައި ބޭކަލުން އެކަން މަކްރޫހަ ކަމުގައި އިޠްލާޤު ކުރެއްވިއެވެ. އެއީ ޙަނަފީންނާއި މާލިކީންނާއި ޝާފިޢީންނާއި ޙަންބަލީންގެ ވެސް ތެރެއިންނެވެ.\nއިމާމް އައްޝާފިޢީ އެބޭފުޅާގެ އަލްއުއްމުގެ 1/246 ގައި ވިދާޅުވިއެވެ: \"އަދި ޤަބުރުގެ މަތީގައި މިސްކިތް ބިނާކޮށް، އަދި އެ މިސްކިތުގައި ނަމާދު ކުރުން މަކްރޫހަވެ ހުއްދަވެގެން ނުވެއެވެ. އަދި އެކަން މަކްރޫހަވެގެންވަނީ ސުންނަތާއި އަޘަރުތަކުގެ މައްޗަށެވެ. އެހެނީ – އެންމެ މޮޅަށް ދެނެވޮޑިގަންނަވަނީ ﷲ އޭ – މުސްލިމުންގެ އެކަކުވެސް އެފަދައިން މަތިކޮށް ހެދުން މަކްރޫހަވެގެންވެއެވެ. ޔަޢްނީ މަތިވެރިކޮށްގެން އެމީހެއްގެ ޤަބްރު މިސްކިތެއް ކަމުގައި ނެގުމެވެ. އަދި އޭގެ ސަބަބުން، އެއަށް ފަހުގައި އަންނަ ބަޔަކަށް ފިތުނައާއި ފުރެދުމަށް އަމާންވެގެން ނުވެއެވެ.\"\nބައްލަވާ: އަލްމަބްސޫޠު 1/2، ޙާޝިއްޔަތު އިބްނު އަލްޢާބިދީން 1/380، އަލްމުދައްވަނާ 1/189، އަލްމިޢްޔާރުލް މަޣްރިބް 11/152، މަވާހިބު އަލްޖަލީލް 2/242، އަލްއުއްމު 1/246، އަލްމުހައްޛަބު 1/139، އަލްމަޖްމޫޢު 45/27، މަޖްމޫޢުލް ފަތާވާ 27/77، 24/318، 22/194، ކައްޝާފުލް ޤަނާޢު 163، މަނާރުއް ސަބީލް 1/307",""],["މ.މ.އ.","","","ކީރިތި ޤުރުއާނުގައި އައްނާސިޚާއި އަދި އަލްމަންސޫޚު މަޥްޟޫޢުގެ މުހިއްމުކަން\nމުފައްސިރަށް (ތަފްސީރުގެ އަހުލުވެރިޔާއަށް) ތަފްސީރުގެ ޢިލްމަށް އަހުލިއްޔަތުކަން (ލަޔާޤަތާއި ކުޅަދާނަކަން) ވުމަށް، އަދި މުޙައްދިޘަށް (ޙަދީޘްގެ އަހުލުވެރިޔާއަށް) ޙަދީޘް ޢިލްމުގެ އަހުލިއްޔަތުކަން ވުމަށް، އައްނާސިޚާއި އަދި އަލްމަންސޫޚުގެ ޢިލްމު ދެނެގަނެ މަޢުރިފާ ވުމަކީ ޝަރުޠެއްގެ ގޮތުގައި، ސަލަފުއް ޞާލިޙުން ދެކިލައްވަތެވެ. އަދި އަމީރުލް މުއުމިނީން ޢަލީ ބްނު އަބީ ޠާލިބު އާއި ޢަބްދުﷲ ބްނު ޢުމަރު އާއި ޢަބްދުﷲ ބްނު ޢައްބާސް - ރަޟިޔަﷲ ޢަންހުމް - ފަދަ ބޭކަލުން އަރިހުގައި، ޤުރްއާނުގައި އައްނާސިޚާއި އަދި އަލްމަންސޫޚުގެ ޢިލްމަށް ޢިލްމުވެރިވެފައި އަދި އެނގިފައިވެގެން މެނުވީ ދީނީ ކަންކަމާއި ބެހޭ ގޮތުން ވާހަކަ ދެއްކުމަށް ވެސް އެބޭކަލުން ރުހި ނުލައްވަތެވެ. އަދި އިބްނު ޢައްބާސް - ރަޟިޔަﷲ ޢަންހު - ގެ އަރިހުން އައިސްފައިވާ އަޘަރެއްގައި ވެއެވެ. އެއީ ﷲ ތަޢާލާގެ މިބަސްފުޅުގެ ތަފްސީރާއި މެދުގައި އެބޭފުޅާ ވިދާޅުވިއެވެ. އެއީ އަލް ބަޤަރާ ސޫރަތުގެ 269 ވަނަ އާޔަތް: \"އަދި، (އެމީހަކަށް) ޙިކުމަތް ދެއްވި މީހާއަށް ފަހެ، ގިނަވެގެންވާ ހެޔޮކަން ލިބިއްޖެކަން ކަށަވަރެވެ.\" މި އާޔަތުގައި އެވާ ޙިކުމަތަކީ ޤުރުއާނުގެ އައްނާސިޚު އާއި އަލްމަންސޫޚާއި އަދި މުޙުކަމު (މާނަ ސާފު) އާއި މުތަޝާބިހު (މާނަ އެއްގޮތް އެއްވަތްތަރު) އަދި ކުރީގެ ބަޔާއި ފަހުގެ ބަޔާއި އަދި ޙަލާލު އާއި ޙަރާމް އާއި އަދި އެފަދަ ކަންތައްތައް، މިފަދަ މިޘާލުތައް ދެނެގަނެ މަޢުރިފާވުން ކަމުގައެވެ.\nޔަޙްޔާ ބްނު އަކްޘަމް އައް ތަމީމީ - ރަޙިމަހުﷲ - ވިދާޅުވެލައްވަތެވެ. އަދި އެބޭފުޅާއީ ސަލަފުންގެ އެންމެ ބޮޑެތި ބޭޅުންތަކުގެ ތެރެއިން ބޭފުޅެކެވެ. އަވަހާރަވީ ހިޖުރީން 242 ވަނަ އަހަރުގައެވެ. ވިދާޅުވަތެވެ: \"ހުރިހާ ޢިލްމެއްގެ ތެރެއިން ވެސް، ޢިލްމުވެރިންނާއި އަދި ޢިލްމު އުނގެނޭ ކިޔަވާ ކުދީންނާއި އަދި އެންމެހާ މުސްލިމުންގެ މައްޗަށް، އެޢިލްމެއް އެބައެއްގެ މައްޗަށް ވާޖިބުވާ ޢިލްމެއްގެ ގޮތުގައި، ޤުރުއާންގެ އައްނާސިޚު އާއި އަލްމަންސޫޚުގެ ޢިލްމު އުނގެނުން ނޫނީ ނުމެވެއެވެ. އެހެނީ ޤުރްއާނުގެ ނާސިޚު ގައި ހިފުމަކީ ފަރުޟު ވެގެންވާ ވާޖިބެކެވެ. އަދި އެއަށް ޢަމަލު ކުރުމީ ދީނީ ގޮތުން ލާޒިމު ކުރާ ވާޖިބެކެވެ. އަދި މަންސޫޚަށް ޢަމަލު ކުރުމެއް ނުވެއެވެ. އަދި ޢަމަލެއްގައި މަންސޫޚަކަށް ނުނިންމެތެވެ. ފަހެ އެހެންކަމުން ކޮންމެ ޢާލިމެއްގެ މައްޗަށް ވާޖިބު ވެގެންވަނީ، މިކަމުގެ ޢިލްމު ދެނެގަނެ އެނގުމަށެވެ. އެއީ އެހެންނޫންނަމަ، އޭނާގެ ނަފްސާއި އަދި ﷲ ގެ އަޅުތަކުންނަށް ﷲ ވާޖިބު ކުރައްވާފައި ނުވާ ކަމެެއް ވާޖިބުކޮށް ޢަމަލު ކުރެވިދާނެތީއެވެ. ނުވަތަ ﷲ ވާޖިބު ކުރައްވާފައިވާ ފަރުޟެެއް އެބައިމީހުންގެ ކިބައިން ނެގިދާނެތީއެވެ.\"\nއަދި ހިޖުރައިން 456 ވަނަ އަހަރުގައި ނިޔާވިި އިބްނު ޙަޒްމު އައްޡާހިރީ ބުނުއްވަތެވެ: \"ޤުރުއާނާއި ސުންނަތުގައިވާ ކަމަކަށް، ޔަޤީން ކަމާއި އެކު މިއީ މަންސޫޚު ވެފައިވާ ކަމެކޭ ބުނުމަކީ، ﷲ އަށާއި އަދި އާޚިރަތް ދުވަހަށް އީމާންވާ މުސްލިމަކަށް ބުނުން ހުއްދަވެގެންވާނޭ ކަމެއް ނޫނެވެ. އެހެނީ ﷲ ޢައްޒަ ވަޖައްލަ ވަޙީކުރައްވާފައި ވެއެވެ: \"اللَّه ގެ އިޛުނަފުޅާއެކު، ކިޔަމަންވުމަށްޓަކައި މެނުވީ، ތިމަންރަސްކަލާނގެ އެއްވެސް ރަސޫލަކު ނުފޮނުއްވަމެވެ.\" [އައް ނިސާއ: 64]. އަދިވެސް އެކަލާނގެ ތަޢާލާ ވަޙީކުރެއްވިއެވެ: \"ތިޔަބައިމީހުންގެ ވެރިރަސްކަލާނގެ ޙަޟްރަތުން، ތިޔަބައިމީހުންނަށް ބާވައިލެއްވި ފޮތަށް ތިޔަބައިމީހުން ތަބަޢަ ވާށެވެ!\" [އަލް އަޢްރާފް: 3]. ފަހެ އެހެންކަމުން، ﷲ ތަޢާލާ ޤުރްއާން ގައި ބާވައިލެއްވި ކޮންމެ ކަމެއް އަދި އެކަލާނގެ ނަބިއްޔު މެދުވެރިކޮށް އެކަލޭގެފާނުގެ ދޫފުޅުން އައިސްފައިވާ ކޮންމެ ކަމަކީ އެއަށް ތަބަޢަވާން ޖެހޭ ފަރުޟެކެވެ. ފަހެ ދެން އެއިން ކަމަކާއި މެދުގައި މީހަކު އެވެނި ކަމަކީ ގައިމުވެސް މަންސޫޚު ކަމެކޭ ބުނެއްޖެ ހިނދު، ފަހެ ވާޖިބު ވެގެން ދަނީ ދެން އެކަމަށް ކިޔަމަން ނުވުމަށެވެ. އަދި އެކަމަށް ތަބަޢަވުމުގެ ލާޒިމުކަން ވެއްޓުނީއެވެ. އެހެން ކަމުން ދެން މަންސޫޚު ކުރެއްވިއްޖޭ އެބުނާ ކަމެއް ކުރުމީ މުޖައްރަދުކޮށް ﷲ ތަޢާލާއަށް އުރެދުމެވެ. އަދި މިއާއި ޚިލާފަށް ނޭނގި ހުރެ މިފަދައިން މަންސޫޚޭ އެގޮތަށް ބަސް ބުނުމީ ހަމަ ﷲ ތަޢާލާއަށް ވެވޭ އުރެދުމެކެވެ. އެހެންނޫނީ އެނާ ޖެހޭނީ އޭނާ އެބުނާ ޤަޥްލުގެ ޞައްޙަކަމަށް ބުރުހާނާއި ދަލީލު ގެނައުމަށެވެ. އެހެން ނުވެއްޖެނަމަ ފަހެ އޭނާއީ ބޮޑު ދޮގުވެރި ބަޠިލްވެގެންވާ މީހެކެވެ...\"\nއަދި އިބްނުލް ޙައްޞާރު ޢަލީ ބްނު މުޙައްމަދު އަލް އަންޞާރީ، އަވަހާރަވީ ހިޖުރައިން 611 ވަނަ އަހަރުގައި، އެބޭފުޅާ ގެންނަވަތެވެ: \"އެހެނެއްކަމަކު ދަންނައެވެ.\nނަސްޚުވުން ރުޖޫޢަ ވަނީ ރަސޫލު ﷲ ﷺ ގެ އަރިހުން ޞަރީޙަކޮށް ނަޤުލުވެވިގެން އައިސްފައިވާ ނުވަތަ ޞަޙާބީއެއްގެ އަރިހުން އެފަދައިން އައިސްފައިވާ ޤަޥްލަކުން އެއިން ފަރާތެއް ވިދާޅުވާ އެވެނި އާޔަތެއް ނަސްޚުވެއްޖޭ މިވެނި ތަނެއް މިފަދައިން އައުމުން އެކަންޏެވެ.\"\nވިދާޅުވިއެވެ: \"އަދި އެކަމަށް ޙުކުމް ނެގުން ވަނީ އެކަމުގައި މަޤްޠޫޢު ތަޢާރުޟެއްވުން އޮވެފައި އެއީ ތާރީޚުގެ ޢިލްމުގެ ގޮތުން ބެލެވި ކުރީގެ ބަޔާއި އަދި ފަހުގެ ބައި މަޢުރިފާވެ އެނގިފައި އޮތުމާއި އެކީގައި އެވެ.\" ވިދާޅުވިއެވެ:\"އަދި ނަސްޚު ވުމުގައި ޢާންމު މުފައްސިރުންގެ ޤަޥްލަކަށް އިޢުތިމާދުވެ ނުބެލޭނެތެވެ. އަދި ކިއެއް ހެއްޔެވެ. މުޖުތަހިދުންގެ އިޖުތިހާދަކަށްވެސް ނުބެލޭނެތެވެ. އެއީ އެކަމުގައި އެއްވެސް ޞައްޙަ ނަޤުލުވެވިގެން އައިސްފައިވާ ނުވެ އަދި ބަޔާން ވެގެންވާ ތަޢާރުޟެއް ނެތިވެ އެ ގޮތަކަށް ނުބެލޭނެތެވެ. އެހެނީ ހަމަކަށަވަރުން ނަސްޚު ވުމުގައި އެކުލެވިގެން ވަނީ ޙުކުމެއް އުފުލި ނުވަތަ އާ ޙުކުމެެއް އައުމަށެވެ. ފަހެ ޙުކުމް ޘާބިތުވުން ޤަރާރުވުން ވަނީ އެކަލޭގެފާނު ﷺ ޢަހުދުގައި އެވެ. އެބަހީ އެއީ ހަމައެކަނި އެކަލޭގެފާނުގެ ޒަމާނުގައެވެ. އަދި ނަސްޚު ވުމުގައި އިޢުތިމާދުވެ ބަލަނީ ނަޤުލުވެވިގެން އައިސްފައިވާ ނަޤުލަށާއި އަދި ތާރީޚަށެވެ. އެއީ އެއްވެސް އަމިއްލަ ރައުޔާއި އަދި އިޖްތިހާދަކާއި ނުލައި އެވެ.\"\nވިދާޅުވިއެވެ: \"އަދި މީސްތަކުން މިކަމުގައި އިދިކޮޅު ދެފަޅިއަކަށް ވެއެވެ. ފަހެ އެއިން ބުނާ އެއްބަޔަކު ބުނެއެވެ: ނާސިޚު ވުމުގައި 'އަޚްބާރު އަލް އާޙާދު އަލް ޢުދޫލް' ޢަދުލުވެރިކޮށް ވަކީން އެކަހެރިކޮށް އައިސްފައިވާ ޚަބަރުތައް ޤަބޫލެއް ނުކުރެވެއެވެ. އަދި މުތަސާހިލު ފަސޭހަ ކޮށްލާ މީހާ ބުނެއެވެ: އޭގައި މުފައްސިރެއް ނުވަތަ މުޖުތަހިދެއްގެ ޤަޥްލު އައުމުން ފުދެއެވެ. އަދި ރަނގަޅު ގޮތް ވަނީ އެދެބުނުމާ ވެސް ޚިލާފަށެވެ.\"\nމި ހިސާބުން ދެން މި މަޥްޟޫޢުގައި ހުރި ޚުޠޫރަތްތެރި ކަމާއި އަދި ކުރީގެ ސަލަފުންނާއި އަދި ފަހުގެ ޚަލަފުން މިކަމުގެ މައްޗަށް ބެހެއްޓެވި އަހައްމިއްޔަތުކަން އޭގެ ތެދުވެރި ޞޫރާގައި އަހަރެމެންނަށް ގާތްގަނޑަކަށް ބަލާލެވި ހިންގާލެވިއްޖެއެވެ.\nއަދި އެއަށްފަހުގައި، ފަހުގެ މުޢާޞިރުންގެ ޢިލްމުވެރިއެއް ކަމަށްވާ އައްޝައިޚް ޢަބްދުލް ޢަޡީމް އައްޒުރްޤާނީ އޭނާގެ ފޮތް: 'މަނާހިލު އަލް ޢުރުފާނި' ފޮތުގެ 136 ޞަފްޙާގައި މި މަޥްޟޫގެ މުހިއްމުކަމުގެ މައްޗަށް އަލިއަޅުވާލައި ޢިލްމުވެރިން ޛިކުރު ކުރައްވާފައިވާ ކަންތައްތަކުން ފަހެ އެކަންތައްތައް ޚުލާޞާ ކުރައްވާ ގެނެސްދެއްވާފައި ވެއެވެ.\nފަހެ އައްޒުރްޤާނީ ބުނުއްވަތެވެ:\nފުރަތަމައަށް: މި މަޥްޟޫޢަކީ ހާސަރު ގިނަ އަދި ގޮތްތަށް މަސްލަކުތައް ފުޅާވެފައި ނިމޭކޮޅަށް ނިގޫ ދިގު މަޥްޟޫޢު އެކެވެ.\nދެވަނައަށް: މިކަމުގައި އިހުގެ އަދި ފަހުގެ އުޞޫލީ ޢިލްމުވެރިންގެ މެދުގައި ގަދަފަދަ ޚިލާފުތަކެއް އައިސް ހުށަހެޅިފައި ވެއެވެ. ތިންވަނައަށް: ހަމަކަށަވަރުން އިސްލާމް ދީނުގެ ޢަދުންވުން މިޘާލަކަށް މުލްޙިދުންނާއި މުސްތަޝްރިޤުންނާއި (އޮރިއެންޓަލިސްޓުން) އަދި މުބައްޝިރުން (ޖެސުއިޓްސް/ކެތޮލިކް/ކްރިސްޓިއަން މިޝަނަރީސް) ފަދަ މީހުން، ނަސްޚުވުން، ވިހަ ހަތިޔާރުކަށް ހަދައި ނަގައި މިޙަނަފީ ދީނަށް ތަޢުނުކޮށް ބަސްބުނެ ހަދައެވެ. އެހެންގޮސް ޤުރްއާންގެ މުޤައްދަސް ކަމާ މެދު ބަސްތައް ނަގައި އަދި ސާފު ފާޅު ޙުއްޖަތްތައް ޤާއިމު ކުރުމުގައި އިޖްތިހާދުކޮށް އަދި އެބައިމީހުންގެ ޝުބުހަތައް ފަތުރައި އަދި އެމީހުންގެ ތަޢުނުކޮށް ފާޑު ކިޔަމުން ގޮސް، ދެން ޢިލްމަށް ނިސްބަތްވެގެން އުޅޭ ބައެއް މުސްލިމުންގެ ސިކުނޑިތަކާއި ކުޅެ، އެބުއްދިތައް ސިޙުރުވެރި އަވާއެއްގައި ޖައްސުވާ އެންމެ ފަހުން ނަސްޚުވުމާއި ދެކޮޅުހަދައި ނަސްޚުވުމެއް ވުމާއި އެއްބަސް ނުވާ ހިސާބަށް ކަން ގޮސްފައި ވެއެވެ.\nހަތަރުވަނައަށް: ހަމަކަށަވަރުން ނަސްޚު ވުން ޘާބިތުވުމުން، ފަރުދާ ކެހި، އިސްލާމީ ތަޝްރީޢު އައި ގޮތް ކަޝްފުވެ ހާމަ ވެގެންދެއެވެ. އަދި އިންސާނާއަށް އެނގިގެން ދަނީ ﷲ ތަޢާލާގެ ޙިކުމަތްވަންތަ ކަމާއި އަދި އެކަލާނގެ ޚަލްޤުތަކުން ތަރުބިއްޔަތު ކުރައްވާ އަދި ބަޝަރިއްޔަތަށްވާ އެކަލާނގެ ސިޔާސަތްޕުޅާއި އަދި ޙުކުމްތައް ފުރިހަމަ ވަންދެން އާކުރައްވާ މީސްތަކުން އިމްތިޙާން ކުރައްވާ، އަދި އެއިން ދަލީލު ކޮށްދެނީ މުޙައްމަދު ﷺ އަކީ ވަރަށް ވާޟިޙު ސާފު ގޮތެއްގައި ލިޔަން ކިޔަން ނުދަންނަ އުއްމިއްޔަ ނަބިއްޔާ ކަމަށާއި، އެކަލޭގެފާނުފަދަ ބޭކަލެއްގެ ކިބައިން މިފަދަ ފުރިހަމަ ޤުރްއާނެއް ނާންނާނޭ ކަމާއި އަދި އެ މަތިވެރި ޤުރްއާންގެ މަޞްދަރު އެއީ އެކަލާނގެފާނު ނޫން ކަމާއި، އެހެނެއްކަމަކު އެއީ ޙަކީމްވަންތަ ޙަމީދު ޙަމްދު ލިބިވޮޑިގެންވާ އެންމެ މަތިވެރި ފަރާތްޕުޅުން ބާވައިލެއްވިފައިވާ ތަންޒީލެއް ކަމެވެ.\nފަސްވަނައަށް: މިކަން ފުރިހަމައަށް މަޢުރިފާވެ އެނގި ދެނެގަނެވި ހާމަވުމުން، އެހިސާބުން އެކަން އިންސާނާއަށް ޞައްޙަވެގެންވާ އަޙްކާމްތަކާއި ޙުކުމްތަކަށް ހިދާޔަތް ދައްކާ މަގު ކޮށައިދެއެވެ. އަދި ނަސްޚު ވުމުގެ ތެރެއިން ދެ އާޔަތެއްގައި ތަޢާރުޟެއް ނުވާ އާޔަތްތަށް ދެނެގަނެވި މަންސޫޚު ނުވާ އާޔަތްތައް އެނގި ނަސްޚު މައްސަލައިގައި ދިމާވާ ޚިލާފު ތަކުން ނަޖާވެ ސަލާމަތްވެގެން ދެއެވެ. އެހެންކަމުން ސަލަފުންގެ ބޭކަލުން ވަނީ މިކަމުގައި ވަރަށް ވިސްނުންތެެރިކަމާއި ތޫނުފިލިކަމާއި އެކު މީސްތަކުންނަށް މިބައި ފޯރުކޮށްދިނުމުގައި ގޮތް ނިންމާފައެވެ.\n*އަޞްލު ލިޔުމަށް ބަދަލު ގެނައުމާއި އެކީގައި ނިމުނީ. ލިޔުމުގެ ލިންކު: https://sites.google.com/site/quranic1433/home/ahmyte-mwdw-alnaskh-walmnswkh-fy-alqran-alkrym",""],["މ.މ.އ.","","","اللُّقَطَةُ' (އައް-ލުޤަޠަތު)\nއަލް-މުޢުޖަމު އަލް-މަޢާނީ އަލް-ޖާމިޢު ގައި ވެއެވެ. ޢަރަބި ބަހުގައި އައް-ލުޤަޠަތު މާނައަކީ މަގުމަތިން ފެންނަ ނުވަތަ ހޮވޭ ތަކެއްޗެވެ. ނުވަތަ އޭގެ މިލްކުވެރިޔާ ނޭނގޭ، ދޫކޮށްލެވިފައިވާ ނުވަތަ ވެއްޓިފައިވާ ތަކެއްޗެވެ.\nއަލް-މުޢުޖަމުއް-ލުޣަތުލް-ޢަރަބިއްޔާ އަލް-މުޢާޞަރާ ގައި ވެއެވެ. އައް-ލުޤަޠަތު އަކީ މީހަކަށް ލައިގަންނަ ނުވަތަ ފެންނަ އެއްޗެއް ފަހެ އޭނާ އެނަގާ އެއެއްޗެކެވެ. އަދި އިބްނު މަންޡޫރުގެ އަލް މުޢުޖަމު ލިސާނުލް ޢަރަބި ރަދީފުގައި ވެއެވެ. \"اللقط\" (އައް-ލުޤަޠު) އެއީ ބިންމަތީގައި އޮތް އެއްޗެއް ނެގުމެވެ. އެބަހީ ބިންމަތިން ހޮވޭ ނުވަތަ ފެންނަ ތަކެއްޗެެވެ. ހަމަ މިފަދައިން މުޢުޖަމުލް ޥަޞީޠުގައި އާއި އަދި މުޢުޖަމު މުޚްތާރު އައްޞިޙާހްގައި ވެސް ޛިކުރުވެފައި ވެއެވެ.\n*މުޢުޖަމު އެއީ ޢަރަބި ބަހުން ރަދީފެވެ.*\nމަޞްދަރު: https://www.almaany.com/ar/dict/ar-ar/لقطة/\nޚާލިދު ޢަބްދުލް ޢަލީމް މުތަވައްލީ އާއި ސުވާލު ދެންނެވުނެވެ: \"އައް-ލުޤަޠަތު މާނައަކީ ކޮބައި ހެއްޔެވެ؟ އަދި އޭގެ ޙުކުމް ތަކަކީ ކޮބައި ހެއްޔެވެ؟\" *ނޯޓު: މިއީ ޖުމްލަ ގޮތެއްގައި ރަނގަޅު މިޞްރުގެ ޝައިޚެކެވެ. ޖާމިޢަތުލް އަޒްހަރުން ކުއްލިއްޔަތުއް ޝަރީޢާ އަދި ޤާނޫނުގެ ދާއިރާއިން ޢިލްމު ޙާޞިލު ކޮށްގެން އަދި އުޞޫލުލް ފިޤުހުގެ ދާއިރާއިން މާސްޓާސް ހަދައިގެން އަދި ފިޤުހުގެ ރޮނގުން ޕީއެޗްޑީ ނަގައިގެންނެވެ. އަދި އެނޫން ގިނަ ޝައިޚުންތަކެއްގެ ކިބައިން ޢިލްމު ޙާޞިލުކޮށް އެކި ބޭބޭފުޅުންގެ ތަޒްކިޔާ ހޯދާފައިވެއެވެ. ބައްލަވާ: https://www.khaledabdelalim.com/home/catsmktba-768.html\nޖަވާބު: ފުރަތަމައަށް: އައް-ލުޤަޠަތުގެ މާނަ:\nއައްލުޤަޠަތު: އެއީ ގެއްލިފައިވާ ކޮންމެ އެއްޗެކެވެ. އެހެންޏާ އެއެއްޗެއްގެ ޛާތުގައި ޤީމަތެއް ނުވަތަ އަގެއް ވެއެވެ. އެހެންޏާ އޭގެ ޞާޙިބު ވެރި ފަރާތުގެ ގާތުގައި އޭގެ އަގު ވަޒަނެއް ވެއެވެ. އެފެނި ނުވަތަ ހޯދެނީ އޭގެ މިލްކުވެރި ފަރާތް ނުދަންނަ އެހެން ފަރާތަކަށެވެ. އެ ގެއްލިފައިވާ އެއްޗަކީ އެހެންޏާ (ދިރޭ އެއްޗެއް) ބަހާއިމަކަށް ޖަނަވާރަކަށް ޙަޔަވާނަކަށް ވެސް ވެދާނެއެވެ. ނުވަތަ އާދަމުގެ ދަރީން ކުރެ މީހެއްގެ މިލްކަކަށް ނުވަތަ އެއްޗަކަށް ވެސް ވެދާނެއެވެ. ނުވަތަ މަޢްޞޫމު މުދަލަކަށް ވެސް ވެދާނެއެވެ. އަދި އެފެނުނީ އޭގެ މިލްކުވެރިޔާ ހުރި ތަނަކުން ނުވަތަ އޭގެ މިލްކުވެރިޔާ ނެތް ތަނަކުން ކަމުގައި ވެސް ވެދާނެއެވެ. އެހެންވީ މީހަކަށް ނޭނގި ވެއްޓިފައި ނުވަތަ ހަނދާން ނެތި އޮޅިގެން ބޭއްވިފައި ނުވަތަ އެފަދަ ސަބަބުތަކާއި ހުރެއެވެ.\n* އަލް މުޥައްސަޢަތުލް ފިޤްހިއްޔާހ އަލް ކުޥައިތިއްޔާހ ގައި ވެއެވެ: ލުޤަޠަތު: ލުޣަވީ ކޮށް ލުޤަޠަތުގެ ތަޢުރީފަކި: މީހަކު ބިންމަތިން ނަގާ ކޮންމެ އެއްޗެކެވެ. އެއީ ކޮންމެ ކުޑަ ސުންބުއްޔެއްގެ އެތިކޮޅެއް ވިޔަސް ނުވަތަ އެންމެ ކަދުރެއްގެ މިންވަރު ވިޔަސް ވަނީ ލުޤަޠަތު އަކަށެވެ.\nއަދި ޝަރުޢީ ގޮތުން މާނައަކީ: އެއީ އޭގެ ވެރި ފަރާތުގެ ފުށުން ގެއްލިފައިވާ ކޮންމެވެސް މުދަލެއް އޭނާ ނޫން އެހެން މީހަކަށް ފެނިގެން ނެގުމެވެ. ނުވަތަ އެފަދައިން ގެއްލިފައިވާ ކޮންމެ އެއްޗެއް ފެންނަ މީހާ، އޭތި އަމާނާތެއްގެ ގޮތުގައި އޭތި ނެގުމެވެ. ބައްލަވާ: http://hadith.al-eman.com/الكتب/الموسوعة%20الفقهية%20الكويتية%20****/%20تعريف%20اللقطة/i232&d148766&c&p1\nދެވަނައަށް: އައް-ލުޤަޠަތުގެ ޙުކުމްތައް:\nހ. އެއެއްޗެއް ދެނެގަތުމެވެ. އަދި އޭތި ކިޔައިދީ މީސްތަކުންނަށް އޭގެ ޚަބަރު ފޯރުވައިދީ ޢާންމު ކުރުމެވެ. އަދި ވާޖިބު ވެގެންވަނީ އަހަރެއްގެ މުއްދަތަށް އެކަން ކުޅައުމެވެ. ފަހެ އެހާރުން އޭގެ މިލްކުވެރި ފަރާތް އެނގި ނުވަތަ މިލްކުވެރި ފަރާތް ހޯދިއްޖެ ނަމަ، ނުވަތަ އޭގެ މިލްކުވެރިފަރާތުގެ ވާރުތަވެރިޔެއް ނަމަހީވެސް – އަދި އަހަރުގެ މުއްދަތަކަށް ވުރެ ގިނަ ވިޔަސް ވެސް — އެދިނުން ވާހުށީ އޭގެ މިލްކުވެރި ފަރާތަށެވެ.\nއެހެންނޫންނަމަ، ޙަވާލު ވާނޭ ފަރާތެއް ނެތް ނަމަ، ދެން އެ ހޯދި ފަރާތް އެބޭނުން ކުޅަޔަސް މައްސަލައެއް ނެތެވެ. އެހެނަސް، އޭގެ މިލްކުވެރި ފަރާތް ނުވަތަ ވާރުތަ ފަރާތް އެނގުނު ދުވަހަކުން އަދި އެނގޭ ހިސާބުން އެ ޙައްޤުކަން ވޮޑުވެގެންވަނީ ހަމަ އޭގެ މިލްކުވެރި ފަރާތަށެވެ. އަދި އެއީ ކިތަންމެ ގިނަ ވަޤުތެއް ނުވަތަ ދިގު ޒަމާނަކަށް ފަހު ވިޔަސް ވެސް ވެހެވެ. އަދި އެކަމުގެ ދަލީލަކީ ދެޝައިޚުން (އެބަހީ އަލް ބުޚާރީ އަދި މުސްލިމްގެ) އަރިހުން ރިވާވެގެން އައިސްފައިވާ، ޒައިދު ބްނު ޚާލިދު އަލް ޖުހަނީ - ރަޟިޔަﷲ ޢަންހު - ގެ ޙަދީޘް ބަސްފުޅުގައި ވާފަދައިން، އެބޭފުޅާ ވިދާޅުވިއެވެ: ރަސޫލު ﷲ ﷺ ގެ އަރިހުން ލުޤަޠަހ އިން، ރަން ނުވަތަ ރިއްސާއި ބެހޭ ގޮތުން ސުވާލު ދެންނެވުނެވެ.\nފަހެ ޙަދީޘްކުރެއްވިއެވެ: \"އޭގެ ވިކާއުން އަދި ޢިފާޞްއިން އެ ދެނެގަންނާށެވެ. ދެން އަހަރު ދުވަހުގެ މުއްދަތަށް އޭގެ ވާހަކަ މީސްތަކުންނަށް އަންގައިދޭށެވެ. (އިޢުލާންކުރާށެވެ.) ފަހެ އެއްވެސް ބަޔަކަށް އެނޭނގިއްޖެ ނަމަ ފަހެ ތިބާ އެއިންފާޤު ކުރާށެވެ. (ހޭދަކޮށްލާށެވެ.) އަދި ތިބާގެ އަތުގައި އެޔަށް ވަދީޢާއެއް ބަހައްޓާށެވެ. ފަހެ ޒަމާނުން ކުރެ ދުވަހެއްގައި އެހޯދަން އޭގެ މިލްކުވެރިޔާ އަތުވެއްޖެނަމަ، ފަހެ އޭނާއަށް އެ ވަދީޢާ އަދާކޮށްލާށެވެ...\" * ވަދީޢާ: https://dhisalafiyyah.net/article/35729 (ބޭނުންކޮށް ނުވަތަ ހޭދަކޮށްލުމަށް ފަހުގައި އޭގެ އަމާނާތެއްގެ ގޮތުގައި ފައިސާ ނުވަތަ ބަދަލެއް ބައިންދާށެވެ. ދެން ވެރިފަރާތް އަތުވެއްޖެ ނަމަ އޭގެ ބަދަލުގައި އެއެއް ދޭނީއެވެ.)\n* އައް-ލުޤަޠަތުގެ ޙަދީޘް: صحيح مسلم كتاب : اللقطة 1722 ގައެވެ.\nއިތުރު ތަޚްރީޖުތައް: صحيح البخاري ( 91, 2372, 2427, 2428, 2429, 2436, 2438, 5292, 6112 )، سنن أبي داود ( 1704, 1706, 1707 )، سنن الترمذي ( 1372, 1373 )، سنن ابن ماجه ( 2504, 2507 )، موطأ مالك ( 2204 )، مسند أحمد ( 17037, 17046, 17050, 17060, 21686 ).\nއަދި ޙަދީޘް ބަސްފުޅުގައި އެވާ:\nއަލް ޢިފާޞް ދަންނައެވެ: އެއީ އެއެއްޗެއް އޮތް ނުވަތަ އެއެއްޗެއް ބަންދު ކުރެވިފައިވާ ނުވަތަ އެ ހެދިފައިވާ ބާވަތެވެ. އެއީ ޖަނަވާރު ހަމުން ވިޔަސް ނުވަތަ އެނޫން މަޢުދަނަކުން ވިޔަސް އޭގެ ބާވަތެވެ.\nއަދި އަލް ވިކާއު ދަންނައެވެ: އެއީ އެބަންދު ކުރެވިފައިވާ އެތި ބަނދެފައިވާ ގޮތެއް ނުވަތަ އޭގައި ވަލެއް ފަދަ އެއްޗެއް އެނޫން ވިޔަސް އޭގެ ޞިފަތަކެވެ. * މުސްލިމްގެ ބާބު: އައްލުޤަޠަހ މިޙަދީޘް ނަމްބަރު 1722 ގެ ޝަރަޙައިގައި 'އަލް މިންހާޖު ފީ ޝަރްޙި ޞަޙީޙި މުސްލިމު ބްނުލް ޙައްޖާޖު' ފޮތުގައި އައް-ނަވަވީ ގެނެސްފައިވެއެވެ. މިޙަދީޘް ބަސްފުޅުން ދޭހަ ވަނީ އެ ލުޤަޠަތުއެއްގެ ޞިފަ ދެނެގަތުމެވެ. އެކަލޭގެފާނު ﷺ އިޝާރާތް ކުރައްވަނީ އެއެއްޗެއް ރަނގަޅަށް މަޢުރިފާ ކޮށް ދެނެގަތުމެވެ. އެއްކަމަކީ، އެކަމުން އޭގެ މިލްކުވެރިޔާ ދެނެގަތުމަށް މަގެއް ފަހި ވުމެވެ. އަނެއްކަމަކީ އެއެއްޗެއް އިޢުލާނު ކުރުމުން، އެޔާއި ޙަވާލުވުމަށް އަންނަ ފަރާތަކީ އޭގެ މިލްކުވެރިޔާ ކަން ޔަޤީންކޮށް ކަށަވަރު ކުރުމެވެ. ފަހެ އައް-ނަވަވީ ގެންނަނީ އޭގެ ޞިފަތައް ޙަވާލުވާ ފަރާތް ރަނގަޅަށް ޞިފަ ކިޔައިދީފިއްޔާ އެއްވެސް ބަޔާން ކުރުމެއް ނެތިވެ އެދިނުން ވާޖިބުވާނެ ކަމުގައެވެ.\nއަދި އަހަރެމެންގެ އަޞްޙާބުން (އެބަހީ ޝާފިޢީން) ވިދާޅުވާ ކަމުގައެވެ: ބަޔާން ކުރުމާއި ނުލައި އެދިނުން ވާޖިބު ވެގެންނެއް ނުވެއެވެ. ޔަޢުނީ އޭގެ މިލްކުވެރިޔާ ޔަޤީން ކަށަވަރު ކުރުމެވެ.\nއެކަމަށް ދެން އަބޫ ޙަނީފާއާއި އަދި ޙަނަފީ މަޛްހަބުގެ ފިޤުހުވެރީން ބުނެތެވެ: އަދި މި ޙަދީޘް އިން ތައުވީލު ކުރެވެނީ، ޙަދީޘްގެ މުރާދަކީ އޭގެ ޙަވާލުވެރިޔާ އޭގެ ޞިފަ ތެދަށް ކިޔައި ދިނުމުން އެދިނުން ޖާއިޒުވެ ހުއްދަވަނީ އެވެ. ކޮންމެހެން ވާޖިބު ވަނީކީ އެއް ނޫނެވެ. ފަހެ ނުޤުތާއަކީ އެޙަވާލުވެރިޔާ އޭގެ ޞިފަތައް ތެދަށް އަދި ބުނުމަކުން، އަދި އެވަރަކުން ނުވަތަ އެހިސާބުން އެހޯދި ފަރާތުގެ މައްޗަށް އެދިނުން ވާޖިބު ވަނީއެއް ނޫނެވެ. އެންމެ މޮޅަށް ދެނެވޮޑިގަންނަވަނީ ﷲ އެވެ.\nއަދި ހޯދޭ ނުވަތަ ފެނުނު އެތި އެހިސާބުން ވަޤުތުން ތަޢުރީފުކޮށް ދެނެގަނެ އެންގުމަށް ވާޖިބު ވެގެންވެއެވެ.\n* ޢަރަބި ބަހުގައި 'ތަޢުރީފު'ގެ މާނައަކީ 'ޑެފިނީޝަން' ނުވަތަ 'ޑިސްކްރިޕްޝަން' ފަދަ މާނައެވެ. ނުވަތަ އެއްޗަކާއި ބެހޭ ގޮތުން އެނގުން ނުވަތަ އެއްޗެއްގެ މަފްހޫމެވެ. ދިވެހި ބަހުގައި ތާރީފު ކުރުމުގެ މާނަ: މަދަޙަ ޘަނާ ކިޔުމުގެ މާނައިގައި ނޫނެވެ.\nއަދި އެދެނެގަނެ އެންގުމުން ލަސްކުރުމީ އެފެނުނު މީހާ ފާފަވެރި ވާނޭ ކަމެކެވެ. އެހެނީ އައްލުޤަޠަތު ޙާޞިލުވި ހިސާބުން ވަޤުތުން އެތަޢުރީފުކޮށް އެންގުން އެއީ އޭގެ ޞާޙިބު ފަރާތަށް އެ އެންމެ އަވަހަށް ރައްދު ކުރެވޭނެ ގޮތެވެ. އެހެނީ ގެއްލިގެން ނުވަތަ ނުފެނިގެން އުޅޭ އެއްޗެއް އެ ގެއްލިއްޖެކަން އިނގޭ ހިސާބުން ހޯދަން ފެށުމާއި އެކު، އެހިނދުކޮޅުގައި އެހޯދައި އެއާއި މެދު ގަދައަށް ސުވާލުކުރެވިގެން ދެއެވެ. ފަހެ ވުމާއިއެކު، އެ ލުޤަޠަތު ތަޢުރީފުކޮށް ދެނެގަަނެ އެންގުމުން ލަސްވެއްޖެނަމަ، އަޞްލުގައި މީހަކަށް އެ ލުޤަޠަތު ހޯދައި ދިނުމުގެ ޙިކުމަތް ގެއްލުނީއެވެ. އަދި ފަހަރުގައި އޭގެ ޞާޙިބު ވެރި ފަރާތް އޭތި ދެން ނުފެނިގެން އޭތި ދެން ނުލިބޭނެ ކަމަށް ހިތައި އުންމީދު ކަނޑާވެސް ލަފާނެއެވެ.\nއިބްނު ޤުދާމާ އަލް-މަޤްދިސީ އަލް-ޙަންބަލީ އެބޭފުޅާގެ 'އަލް-މުޣްނީ' ގެ (6/7) ގައި ވިދާޅުވެލެއްވިއެވެ: \"އޭނާއަށް އެނގި ކުޅަދާނަވެ ހުރެ، އެއެއްޗެއް ފެނުނު ހިސާބުން އެއްޙަޥްލުތެރޭ (އެއް އަހަރުތެރޭ) އޭނާ އެތަޢުރީފުކޮށް ދެނެގަނެ އެންގުމަށް ލަސްކޮށްފިނަމަ، އޭނާ ފާފަވެރި ވެއްޖެއެވެ. އެހެނީ ނަބިއްޔު ﷺ ވަނީ (ތަޢުރީފުކޮށް އެންގުމަށް) އަމުރު ކުރައްވާފައި އެވެ. އަދި އެ އަމުރު ވަދެގެން ދަނީ ވާޖިބުކަމުގެ ތެރެއިންނެވެ.\nޢިޔާޟް ބްނު ޙިމާރި އަލް-މަޖާޝިޢީގެ އަރިހުން ރިވާ ވެގެން އައިސްފައިވާ ޙަދީޘް ބަސްފުޅުގައި އެކަލޭގެފާނު ޙަދީޘް ކުރެއްވާފައި ވަނީ އެއެއްޗެއް ސިއްރު ނުކުރުމަށެވެ. އަދި ނުފޮރުވުމަށެވެ. އެހެނީ މިގޮތަށް ކަންތައް ކުޅައީ ނަމަ މިކަން ވެގެން ދާނީ އެއެއްޗެއްގެ ޞާޙިބު ވެރި ފަރާތަށް އެއެއްޗެއް (ގެއްލުނު) ކަމެއްވެސް ނޭނގިފައި ވާނޭ ކަމުގެ ވަސީލަތަކަށެވެ. ފަހެ ޡާހިރު ގޮތަކީ، (ފާޅުކަން ބޮޑު ޢާންމު ގޮތަކީ) އަހަރެއް ވެނިމި ދާއިރުގައި އޭގެ ވެރި ފަރާތްވެސް އެއެއްޗަކާއި މެދު އުންމީދު ކެނޑި އަދި އެމަތިން ހަނދާން ނެތިވެ އަދި އެހޯދުން ވެސް ދޫކޮށްލުމެވެ.\" އެބޭފުޅާގެ ބަސްކޮޅު ނިމުނީއެވެ.\nއަދި އަލް-ބުހޫތީ އަލް-ޙަންބަލީ އެބޭފުޅާގެ 'ކައްޝާފު އަލް-ޤަނާޢި' ފޮތުގެ (4/264) ގައި ވިދާޅުވެލެއްވިއެވެ: \"އަދި އައް-ލުޤަޠަތު ފެނި ނެގި މީހާ، އޭނާ އެއެއްޗެއް ތަޢުރީފުކޮށް އެންގުމަށް އެއްޙަޥްލަށް (އެއްއަހަރަށް) ވުރެ ލަސްވެއްޖެނަމަ، އޭނާ ފާފަވެރިވެ އަދި (ތަޢުރީފުކުރުން) ވެއްޓިއްޖެއެވެ. ނުވަތަ އެއްބަޔަށް ލަސްވިޔަސް – ޔަޢުނީ ފުރަތަމަ އަހަރުގެ އެއްބަޔަށް – ލަސްވިޔަސް އެ ފަސްކުރުމަށް އޭނާ ފާފަވެރި ވެއްޖެއެވެ. – އެހެނީ ވަޤުތުން ތަޢުރީފުކޮށް އެންގުން އެއީ ވާޖިބުވެގެންވާ ކަމަކަށް ވާތީއެވެ. – އަދި ވެއްޓުމޭ މިބުނެވެނީ އޭތި ތަޢުރީފުކޮށް ދެނެގަތުން ފާއިތުވުމުންނެވެ. އެހެނީ ދެން އެއްއަހަރު ފަހުން އެދެނެގަނެ އެންގުމުން އޭގެ ޙިކުމަތެއް ޙާޞިލު ނުވެއެވެ. ފަހެ އަހަރުގެ އެއްބައި ވަންދެން ދޫކޮށްލާފައި ނަމަ ދެން ބާކީ އޮތް ހަމައެކަނި ދުވަސްތައް އަހަރަށް ހަމަވުމުގެ ކުރިން ތަޢުރީފުކޮށް އެންގުން ހުއްޓެވެ.\" އެބޭފުޅާގެ ބަސްކޮޅު ނިމުނީއެވެ.\nއަދިވެސް އެބޭފުޅާ ވިދާޅުވިއެވެ: (4/263): \"އަދި ކަމުގެ ޡާހިރު ގޮތަކީ، ފެނުނު މީހާއަށް އޮތީ ވަޤުތުން އެއެއްޗެއް ތަޢުރީފުކޮށް އެންގުމަށް ލާޒިމުވެފައެވެ. އެހެނީ ކަމުގެ ބޭނުމަކީ އަވަހަށް އެންގުމެވެ. އަދި އެއެއްޗެއް ގެއްލުނު މީހާ އެ ހިސާބުން އެއެއްޗެއް ހޯދަން އެދޭނެކަން ގައިމެވެ.\" އެބޭފުޅާގެ ބަސްކޮޅު ނިމުނީއެވެ.\nށ. ތަޢުރީފުކޮށް އެންގުމުގެ މުއްދަތު:\nދެ ޝައިޚުން (އެބަހީ އަލް-ބުޚާރީ އަދި މުސްލިމްގެ) އަރިހުން ޒައިދު ބްނު އަލް-ޖުހަނީ ރަޟިޔަﷲ ޢަންހު ގެ އަރިހުން ރިވާވެވިގެން އައިސްފައިވާ އެކަލޭގެފާނުގެ ޙަދީޘް ބަސްފުޅެވެ. އަދި ހަމަ މިޙަދީޘް ބަސްފުޅު އެހެން ރިވާޔަތެއްގައި އައިސްފައިވެއެވެ: \"އެއްއަހަރު ދުވަހަށް ބަލާށެވެ.\" ވުމާއިއެކު މިއީ ތަޢުރީފުކޮށް އެންގުމުގެ ވާޖިބު މިންވަރެވެ. އަދި އެފަދައިން ޖުމްހޫރު ޢިލްމުވެރީން ދެކިލައްވަތެވެ.\n[މަޞްދަރު: ނައިލުލް އަޥްޠާރި ލި އައް-ޝަޥްކާނީ: 157/4]\n* ނަބިއްޔު ﷺ ގެ ޙަދީޘް ބަސްފުޅުގައި އެއް އަހަރަށް ބެލުމާއި މެދު ދަންނައެވެ. އިމާމް މުސްލިމްގެ ޙަދީޘް 1172 ޝަރަޙަ ކުރައްވަމުން އައްނަވަވީ ގެނެސްފައިވެއެވެ: ޒައިދު ބްނު ޚާލިދުގެ ރިވާޔަތުގައި އެއް އަހަރު ކަމުގައި ވެއެވެ. އަދި އުބައްޔު ބްނު ކަޢުބު ރަޟިޔަﷲ ޢަންހު ގެ އަރިހުން އައިސްފައިވާ ޙަދީޘް ބަސްފުޅުގައި ތަޢުރީފުކޮށް އެންގުމަށް 3 އަހަރު ކަމުގައި ވެއެވެ. އަދި އެހެން ރިވާޔަތެއްގައި 1 އަހަރު ކަމަށެވެ. އަދި އެއް ރިވާޔަތުގައި ވަނީ ރާވީއަށް ޝައްކު އުފެދުނު ކަމަށެވެ. ވިދާޅުވިއެވެ: އެކަލޭގެފާނު ޙަދީޘް ކުރެއްވީ 1 އަހަރު ކަމެއް ނުވަތަ 3 އަހަރު ކަމެއް ތިމަންނާއަކަށް ނޭނގެއެވެ. އަދި އެހެން ރިވާޔަތެއްގައި 2 އަހަރު ނޫނީ 3 އަހަރު ކަމުގައި ވެއެވެ. އަލް ޤާޟީ ޢިޔާޟް ގެންނަވަތެވެ: ހުރިހާ ރިވާޔަތްތަކެއް ޖަމްޢު ކޮށްލުމުން އަންނަނީ ދެޤަޥްލެއްގެ މައްޗަށެވެ. އެއިން އެއް ޤަޥްލަކީ: ޝައްކާއި އަދި އިތުރުވާ ބައި އުނި ކޮށްލުމެވެ. އޭރުން ޝައްކުގެ ރިވާޔަތުން މުރާދު ކުރަނީ އެއް އަހަރު ކަމެވެ. އަދި ބާކީ އެހެން ޙަދީޘްތަކާއި ޚިލާފުވުމުން އިތުރުވާ ބައި ރައްދުކޮށް ދޫކޮށްލެވެއެވެ.\nއަދި ދެވަނަ ޤަޥްލު: އެއީ ދެ ޤަޟިއްޔާ ނުވަތަ ދެ ކަމެކެވެ. ފަހެ ޒައިދު ބްނު ޚާލިދު ރަޟިޔަﷲ ޢަންހުގެ ރިވާޔަތުގައި ވަނީ އެންމެ ކުޑަމިނުން ހުއްދަވެ ޖާއިޒުވާނެ މިންވަރެވެ. (ޔަޢުނީ އެންމެ ކުރު މުއްދަތަކުން އެއެއްޗެއް ހުއްދަ ވާނީ 1 އަހަރު ހަމަވެ އެއަށްފަހުގައި އެވެ.) އަދި އުބައްޔު ބްނު ކަޢުބު ރަޟިޔަﷲ ޢަންހުގެ ރިވާޔަތުގައި 3 އަހަރު އައިސްފައިވަނީ އޭނާގެ ވަރަޢަވެރި ކަމާއި އަދި ފަޟުލުވަންތަކަން އިތުރުވުމަށް ބަލައެވެ. ވިދާޅުވިއެވެ: އަދި ޢިލްމުވެރިން އިޖުމާޢު ވެލައްވަނީ 1 އަހަރުގެ މުއްދަތުން ފުދޭކަމަށެވެ. އެއިން އެއްބޭފުޅަކުވެސް 3 އަހަރަށް ތަޢުރީފުކޮށް އެންގުމަކަށް ޝަރުޠެއް ނުކުރައްވަތެވެ. އެއީ ޢުމަރު ބްނުލް ޚައްޠާބުގެ އަރިހުން އައިސްފައިވާ ރިވާޔަތެއް ފިޔަވައެވެ. އަދި ބެލެވޭ ގޮތުގައި އެއީ ޢުމަރުގެފާނުގެ އަރިހުން އެ ޘާބިތުވެގެން ނުވެއެވެ.\nއަލް އިމާމް އައް-ޝާފިޢީ އެބޭފުޅާގެ 'އަލް އުއްމު' ފޮތުގެ (68/4) ގައި ވިދާޅުވެލައްވަތެވެ: \"އެފަދަ މުދަލެއް އަހަރެއް ވަންދެން ތަޢުރީފުކޮށް އަންގާނީއެވެ. ދެން އޭގެ ފަހުގައި ބޭނުންނަމަ އެކާލާ ނުވަތަ ބޭނުން ކޮށްލާނީއެވެ. އަދި އެއަށްފަހު އޭގެ ޞާޙިބު ފަރާތް އަތުވެއްޖެ ނަމަ އޭގެ ބަދަލު އަދާކުރާނީއެވެ.\nއަދި ވިދާޅުވިއެވެ: އަހަރު ދުވަހުގެ މުއްދަތަކަށެވެ. އެއަށްފަހު އެކާލާ ނުވަތަ ބޭނުން ކޮށްލާނީއެވެ. – ފަސޭހަ ނުވާތީ އުނދަގޫ ޙާލަތުގައި ވިޔަސް ވެސް ވެހެވެ. – އެއީ ބޭނުން ނަމަ އެވެ. އެހެނެއްކަމަކު ތިމަންގެ ރައުޔުގައި އޭތި އޭނާގެ މުދަލާއި އެއްކޮށްލުމީ ރަނގަޅު ގޮތުގައި ތިމަން ނުދެކެވެ. އަދި ކައިގެން ނުވަތަ ބޭނުން ކޮށްގެން ވެސް ނުވާނެ އެވެ. އެއީ އޭގެ ޢަދަދާއި ވަޒަނާއި (ބަރުދަނާއި) އޮތް ގޮތާއި އޭގެ ޢިފާޞް އާއި ވިކާއު އަށް ހެކިވެއްޖައުމަށް ދާންދެނެވެ. ފަހެ ދެން މައްސަލައެއް ނެތެވެ. އޭރުން އޭގެ ޞާޙިބު ފަރާތް އައުމުން އޭގެ އެއްހަމަ ބަދަލު ދިނުން ހުއްޓެވެ. އަދި އޭގެ ޞާޙިބު ފަރާތް ވާޞިލް ނުވަނީސް އޭތި އޮތް މީހާ މަރުވެއްޖެނަމަ، އެވާހުށީ އޭނާގެ މުދަލުން ދައްކަން ޖެހޭ އޭނާގެ ދަރަނީގެ ތެރެއިންނެވެ. ހަމަ އެގޮތަށް ދޫވެ ގެއްލިފައިވާ (މަހުލަކާއެއްގައިވާ) ހަލާކެއްގެ ތެރޭގައިވާ ޝާތެއް، އަންހެން ކަންބަޅިއެއް ފެނުނަސަ ޢަމަލު ކުޅައުން އޮތީ މިފަދައިންނެވެ. އޭނާ އެކާލަން ލޯބިޖެހިއްޖެނަމަ ފަހެ އޭތި ވަނީ އޭނާއަށެވެ. އޭނާއާއި ޞާޙިބު ފަރާތް ދިމާވެއްޖެނަމަ އޭގެ ބަދަލު ދޭނީ އެވެ. އެހެނަސް ގެއްލިފައިވާ ޖަމަލެއް ނުވަތަ ގެރިއެއް ފެނިއްޖެނަމަ އެހެނަކުން ކަންތައް ކުޅައުމަށް އޭނާއަކަށް ނުވެތެވެ. އެހެނީ އޭތި އެގޮތް އޮތަށް ދިނުން އޭނާއަށް ވެއެވެ.\" އެބޭފުޅާގެ ބަސްކޮޅު ނިމުނީއެވެ.\nފަހެ އެހެންކަމުން، އެއަށް އަހަރެއް ވެގެން ދާއިރުވެސް އޭގެ ޞާޙިބު ފަރާތް އަތު ނުވެއްޖެ ނަމަ، އޭނާއަށް އޭގެން ނަފާ ލިބިގަތުން ހުއްދައެވެ. އެއީ އޭނާ މުއްސަނދި ކަމުގައި ވިޔަސް ވެސް ވެހެވެ. އަދި ބޭނުން ކުރުމުން އެ ވެގެންދަނީ އޭނާގެ މައްޗަށްވާ ލޯނެއް ފަދައިންނެވެ. * ލުޤަޠަތުއާ ބެހޭ އިތުރު ޙަދީޘް ބަސްފުޅެއް: صحيح البخاري 2429 كتاب : في اللقطة | باب : إذا لم يوجد صاحب اللقطة بعد سنة.\nއެޙަދީޘް ބަސްފުޅުގެ މަޞްދަރުތައް: صحيح البخاري ( 91, 2372, 2427, 2428, 2436, 2438, 5292, 6112 )، صحيح مسلم ( 1722 )، سنن أبي داود ( 1704, 1706, 1707 )، سنن الترمذي ( 1372, 1373 )، سنن ابن ماجه ( 2504, 2507 )، موطأ مالك ( 2204 )، مسند أحمد ( 17037, 17046, 17050, 17060, 21686 ). އެއަށްފަހުގައި ފަހެ ދަންނައެވެ. އަލް ބުޚާރީގެ މިޙަދީޘް ބަސްފުޅު 2429 ގެ ޝަރަޙައިގައި އިބްނު ޙަޖަރުގެ ޝަރަޙަ 'ފަތުޙުލް ބާރީ' ގައި ގެންނަވަތެވެ. އަދި ލުޤަޠަތު ތަޢުރީފުކޮށް އެންގުމަށް ފަހު އަހަރެއްގެ މުއްދަތު ހަމަވުމުގެ ފަހުގައި ދެން އޭގެ ޞާޙިބު ފަރާތް އަތު ވެއްޖެ ހިނދު އެއަށް ޟަމާންވުމާއި (ބަދަލު ދެއްކުމާއި) އަދި ނުވުމާއި ދެމެދު ޢިލްމުވެރިން އިޚްތިލާފުވެލައްވަތެވެ. ފަހެ ޖުމްހޫރު ބޭފުޅުން ދެކިލައްވަނީ އެ ރައްދު ކުރުމަށް ވާޖިބުވާނެ ކަމަށެވެ. އެއީ އޭގެ ވެރި ފަރާތުން އައިސް އެޔާއި ބެހޭ ގޮތުން ތެދަށް ޘާބިތު ކޮށްދިނުމެއް ވާނަމައެވެ. އަދި އެބޭނުން ކޮށް ނުވަތަ ހޭދަކޮށްފައިވީ ނަމަ، އޭގެ ބަދަލަު ދިނުމެވެ. އަދި މިކަމުގައި ޝާފިޢީންގެ ޞާޙިބާ އަލް-ކަރާބީސީ ޚިލާފު ވިއެވެ. އަދި އެބޭފުޅާގެ ދެ ޞާޙިބުން އަލް-ބުޚާރީއާއި އައްޡާހިރިއްޔާގެ އިމާމު ދަޥޫދު ބްނު ޢަލީ އަލް-އަޞްބަހާނީ އައް-ޡާހިރީ މިދެބޭފުޅުން އެބޭފުޅާއާ އެއްބަސްވެލައްވަތެވެ. އެހެނަސް ދާވޫދު ދެކެނީ ޖުމްހޫރު ޢިލްމުވެރީންގެ ރައުޔަށް ހެއްކާއި އެކީގައި ޘާބިތު ކޮށްފިނަމަ ދޭން ޖެހޭނެ ކަމަށެވެ. އަދި ޖުމްހޫރުންގެ ޙުއްޖަތް ގެންނަވަނީ އިސްވެ ދިޔަ ރިވާޔަތަކުންނެވެ. އެއީ ޙަދީޘްގައިވާ: \"ތިބާގެ އަތުގައި އޭގެ ބަދަލުގައިވާ ވަދީޢާއެއް ބެހެއްޓުމުގެ\" ބަސްފުޅުންނެވެ. އަދި މުސްލިމްގެ ޙަދީޘް ބަސްފުޅުގައި ބުސްރު ބްނު ސަޢީދުގެ އަރިހުން ޒައިދު ބްނު ޚާލިދުގެ އަރިހުން އައިސްފައިވާ ރިވާޔަތުގައި ވެސް މިހެން ވެއެވެ. އަދި އިސްވެފައިވަނީ އެ މަޢުރިފާކޮށް ދެނެގަތުމަށް ފަހު އެންގުމަށް ފަހު އެކެއުމަށެވެ. ނުވަތަ އެ ބޭނުން ކޮށްލުމަށެވެ. އަދި އޭގެ ޞާޙިބު ފަރާތް އަތުވެއްޖެނަމަ، ދެން އޭނާއަށް އަދާކުރުމަށެވެ. އެހެންކަމުން ޡާހިރު ޤަޥްލަކީ އޭގެ ޞާޙިބު އަތުވެއްޖެ ނަމަ އެވެ. އަދި އެއީ އެކެއުމަށް ނުވަތަ ބޭނުން ކުޅައުމަށް ޙަދީޘް ކުރެއްވި ބަހުގެ ފަހުން އެކަލޭގެފާނު ޙަދީޘް ކުރެއްވި ބަސްފުޅެވެ. ފުރަތަމަ ގެންނެވީ ބޭނުން ކުރިޔަސް މައްސަލައެއް ނެތް ކަމުގައި ވާހަކައެވެ. އެހެންކަމުން މިއިން ދޭހަކޮށް އަންގައިދެނީ މިޝަރުޠު އައިސްފިނަމަ، އެބަހީ އެކެއުމަށް ނުވަތަ ބޭނުން ކުޅައުމަށް ފަހުގައި އޭގެ މިލްކުވެރިޔާ އަތުވެއްޖެނަމަ، އެ ރައްދު ކުރުން ވާޖިބު ކަމަށެވެ. އަދި ބޮޑަށް ފަހުމް ކޮށްދެނީ އޭގެ ބަދަލު ދިނުމަށެވެ.\nއަދި ބަކީ އެހެން ރިވާޔަތްތަކަށް އަޅާ ބަލާއިރުގައި އެބަސްފުޅުގައި އެއްބައި ޙަޛުފްވެ ފޮރުވިފައިވާ ވާކަމަށް ދަލީލުކުރެވެއެވެ. އަދި އޭގެ ތަޤްދީރަކީ (އަޞްލު ގޮތަކީ): \"އޭގެ ޢިފާޞް އާއި ވިކާއު މަޢުރިފާކޮށް އެންގުމަށް ފަހުގައި ދެން އޭތި ކާލާށެވެ. ނުވަތަ ބޭނުން ކޮށްލާށެވެ. އެއީ އޭގެ ވެރި ޞާޙިބު ފަރާތް އަތު ނުވެއްޖެ ނަމައެވެ. ފަހެ ދެން އޭގެ ވެރި ޞާޙިބު ފަރާތް އަތު ވެއްޖެ ނަމަ ފަހެ އޭނާއަށް އެ އަދާކުރާށެވެ.\" އަދި ސުނަނު އަބީ ދާޥޫދުގެ ރިވާޔަތް މިވަޖުހުގައި މާ ޞަރީޙަ ވެގެން ވެއެވެ. އެ ރިވާޔަތުގެ ލަފްޡުގައި އައިސްފައި ވެއެވެ: \"އަދި އޭގެ ވެރި ފަރާތް އަތުވެއްޖެނަމަ ފަހެ އޭނާއަށް އެޙަވާލުކޮށް އަދާކުރާށެވެ. އޭނާ އަތު ނުވެއްޖެ ނަމަ، ފަހެ އޭގެ ޢިފާޞް އާއި ވިކާއު ދެނެގަނެ އެންގުމަށް ފަހުގައި ދެން އެ ކާލާށެވެ. ބޭނުން ކޮށްލާށެވެ. ފަހެ ދެން އޭގެ ވެރި ފަރާތް އަތުވެއްޖެ ނަމަ ފަހެ އެ އަދާކުރާށެވެ.\" ފަހެ އެ އަދާކުރުމަށް މިތަނުގައި އަމުރު ކުރައްވާފައި ވަނީ އެކެއުމަށް ނުވަތަ ބޭނުން ކުޅައުމަށް އިޛުނަ ދެއްވުމުގެ ކުރިންނާއި އަދި ފަހުންނެވެ. އަދި ޖުމްހޫރުންގެ އެންމެ ބާރުގަދަ ޙުއްޖަތަކީ މިއީ އެވެ.\nއަދި އިމާމް އަބޫ ދާވޫދު އަދިވެސް ޠާރިޤު ބްނު ޢަބްދުﷲ ބްނު ޔަޒީދު، އަލް-މުންބަޢިޘުގެ މަޥްލާ، އެބޭފުޅާގެ ބައްޕާޅުގެ އަރިހުން ޒައިދު ބްނު ޚާލިދު ރަޟިޔަﷲ ޢަންހު އަރިހުން މިޙަދީޘް ރިވާ ކުރައްވަތެވެ: \"ފަހެ އޭގެ ޞާޙިބު ފަރާތް އަތު ވެެއްޖެ ހިނދު، އޭނާއަށް އެދޭށެވެ. އޭނާ އަތު ނުވެއްޖެ ނަމަ، އޭގެ ވިކާއު އާއި ޢިފާޞް ދެނެގަނެ އަންގާށެވެ. ދެން އެ މިހާރު އޮތް ފަރާތުގެ އަތުގައި ރައްކާތެރި ކަމާއިއެކު ބާއްވާށެވެ. ފަހެ ދެން އޭގެ ޞާޙިބު ފަރާތް އަތުވެއްޖެ ހިނދު، އޭނާއަށް އެދޭށެވެ.\"\nއަދި އިމާމް އިބްނު އަބީ ޝައިބާގެ އަލް-މުޞައްނަފުގައި އެބޭފުޅާގެ ތަރުޖަމާގައި ވިދާޅުވިއެވެ:\" ފަހެ އެވަނީ އެފެނުނު މީހާއަށެވެ.\" ޔަޢުނީ: އަހަރު މުއްދަތު ހަމަވުމުން އޭތި ފެނުނު މީހާއަށް ހުއްދަވީއެވެ. އަދި އޭގެ ފަހުގައި އެއަށް ޟަމާން ވުމާ ބެހޭ ގޮތުން އެބޭފުޅާ ހުއްޓި ސުކޫތު ވެލައްވާ އެއްވެސް އެއްޗެކޭ ވިދާޅުނުވެތެވެ. އަދި އައް-ނަވަވީ މިކަމުގެ އިތުރު ތަފްޞީލުތަކެއް ގެނައެވެ. އެއީ އޭތި ފެނުނު ފަރާތަށް އެފެނުމަށްފަހުގައި އޭނާއަށް އެ މިލްކު ނުވަނީސް އެބަހީ އެމަޢުރިފާކޮށް އަންގާތާ އަހަރެއް ނުވަނީސް އޭގެ ވެރި ފަރާތް އަތުވެއްޖެނަމަ އޭތި އެ އޮތްގޮތަށް އެއްވެސް ބަދަލެއް ނެތިވެ އެޛާތުގައި ދޭންޖެހޭނެ ކަމަށެވެ. އެހެނަސް މުއްދަތަށް ފަހުގައި ދެން އޭގެ ވެރި ފަރާތް ނައިސްފި ނަމަ އެވަނީ އެފެނުނު މީހާއަށެވެ. އަދި އެއާއި މެދުގައި އާޚިރަތް ދުވަހަކުން އޭނާއަކާއި ސުވާލު ނުކުރެވެއެވެ. އެހެނީ އަމާނާތުގެ މުއްދަތުން އެކެނޑިއްޖެއެވެ. ދެން އެއަށްފަހުގައި ވެސް އޭގެ ވެރި ފަރާތް އަތުވެއްޖެ ނަމަ އަދި އޭތި ޞިފަ ކޮށް ހެކިދީ ޘާބިތު ކޮށްފިނަމަ، އެހޯދި ފަރާތަށް ވަނީ އޭގެ ބަދަލު ދިނުމަށެވެ. އެއީ އޭގެ ވެރި ފަރާތަށް ލިބިގެންވާ ޙައްޤެކެވެ. އަދި ކިތަންމެ ކޮޅު ކޮޅަށް އެނބުރުނަސް ވެސް އެ ޣަރާމާ ނުވަތަ ބަދަލެއް އޭގެ ޙައްޤު ވެރި ފަރާތަށް ދިނުން އެހޯދި ފަރާތަށް އެހިސާބުން ލާޒިމް ކުރެތެވެ. އަދި ޖުމްހޫރު ޤަޥްލަކީ އެއީ އެވެ.\nއަދި ބައެއް ސަލަފުންގެ ބޭކަލުން ވިދާޅުވަތެވެ: ކޮންމެހެން އޭނާގެ މައްޗަކަށް ލާޒިމް ވެގެންނެއް ނުވެއެވެ. އެއީ ޡާހިރުކޮށް އަލް ބުޚާރީގެވެސް އިޚްތިޔާރެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ.\nނ. އޭގެ ޙުކުމް، ވުޖޫބު ނުވަތަ ވާޖިބު ވުމާއި އަދި ނަދަބު ނުވަތަ މަންދޫބު ހުއްދަވުމާއި އަދި އިބާޙާ ނުވަތަ މުބާޙް ހުއްދަ ވުމާއި އަދި ޙުރުމާ ނުވަތަ ޙަރާމް ވުމާއި އަދި ކަރާހާ ނުވަތަ މަކްރޫހަ ވުމުގެ މައްޗަށް އަޅައި ބަލާއިރުގައި:\n1. ވުޖޫބު: އައްސުބުކީ އާއި އަދި ޝާފިޢީން ދެކިލައްވަނީ، މީހަކަށް ލުޤަޠަތުއެެއް ލައިގަނެއްޖެނަމަ އެނެގުން ވާޖިބެވެ. އެއީ އޭތި އެހެން އޮއްވާ ގެއްލިދާނެ ކަމުގެ ބިރު ވާތީއެވެ. އަދި އެވަންނަނީ އަމާނާތްތަކުގެ ތެރެއިންނެވެ. އެއީ ﷲ ތަޢާލާގެ މި އަމުރުފުޅަށް އިމްތިޘާލުވެ ތަބާވުމުގެ ގޮތުންނެވެ. އެއީ: \"إِنَّ ٱللَّهَ يَأْمُرُكُمْ أَن تُؤَدُّوا۟ ٱلْأَمَٰنَٰتِ إِلَىٰٓ أَهْلِهَا\" މާނައީ: \"ހަމަކަށަވަރުން، އަމާނާތްތައް ތައް، އޭގެ އަހުލުވެރިންނަށް އަދާކުރުމަށް، ތިޔަބައިމީހުންނަށް ﷲ އަމުރުކުރައްވަތެވެ.\" [އައް ނިސާއ: 58]. އަދި އޭތި އެހެން އޮށްވާ ގެއްލިދާނެ ކަމުގެ ބިރު ނެތް ނަމަ މުސްތަޙައްބު ވެގެން ވެއެވެ. 2. ނަދަބު ނުވަތަ މަންދޫބު ހުއްދަ: ފެންނަ ފަރާތަށް ހޯދޭ އެތި، އެގޮތަށް ދޫކޮށްލުމުން އެގެއްލިދާނެ ކަމުގެ ބިރު އޮތުމުން، އޭތި ދޫކޮށްލާ ނުނެގުމަށް ވުރެ ބޮޑަށް އޭގެ ޞާޙިބު ފަރާތަށްޓަކައި އެނަގައި އެފަރާތް ހޯދައި އެ ޙަވާލުކުުރުން މާރަނގަޅުވެފައި ފަޟުލުވަންތަކަން ބޮޑު ވާތީ އެވެ. އެހެނީ އޭގެ މައްޗަށް އޭނާ ބިރުވެތި ވެފައި، އޭގެ ވެރި ޞާޙިބު ފަރާތަށްޓަކައި އޭނާ އޭތި ނެގުން އެއީ މުސްލިމުންގެ މުދަލަށްޓަކައި އާލާކުރެވޭ ހެޔޮ ރަނގަޅު ކަމެކެވެ. ފަހެ އެހެންކަމުން މުސްތަޙައްބުވެގެން ވެއެވެ.\n3. އިބާޙާ ނުވަތަ މުބާޙް ހުއްދަ: އިބާޙަތުގެ ޙާލަތާއި މެދު ދަންނައެވެ. އެއީ އެ ގެއްލިފައިވާ އެއްޗައް އެއްވެސް ބިރެއް ނެތް ޙާލަތެވެ. ފަހެ އޭނާ ބޭނުން ނަމަ އޭގެ ވެރި ޞާޙިބަށްޓަކައި އެނަގަނީއެވެ. އަދި މިއީ ޙަނަފީންގެ މަޛްހަބެވެ. އަދި އަލް މަބްސޫޠުގެ ޞާހިބު އައްސަރްޚަސީ އަލް ޙަނަފީ ބުނެއެވެ: \"އަދި އަހަރެމެންގެ މަޛްހަބުގެ ޢިލްމުވެރިންނާއި ޢާންމު ފިޤުހުވެރީން ދެކިލައްވައެވެ: އޭ ދޫކޮށްލުމަށްވުރެން އެނެގުން މާރަނގަޅެވެ. އެއީ އެ ދޫކޮށްލާފިއްޔާ އެޚާއިނު ޚިޔާނާތްތެރި މީހާކުވެސް ނަގާފާނެއެވެ. އޭރަށް އެކަލޭގެ އޭތީގެ މިލްކުވެރިޔާއަށް ސިއްރުކޮށް ފޮރުވަފާނެތެވެ.\"\n4. ކަރާހަހ: ގެއްލިފައިވާ އެއްޗެއް އޭނާ ނަގައި އޭނާގެ އަތުން އަނެއްކާ އެ ގެއްލިދާނެ ކަމުގެ ބިރު އޮވެއްޖެނަމަ އޭތި ނެގުން އޭނާގެ މައްޗަށް މަކުރޫހަ ވެގެންވެއެވެ.\n5. ޙުރުމަހ: އޭނާގެ އަމިއްލަ ނަފްސުގެ ބޭނުމުގައި ގެއްލިފައިވާ އެއްޗެއް ނެގުން އޭނާގެ މައްޗަށް ޙަރާމް ވެގެންވެއެވެ. އެއީ އޭނާ އޭތީގެ ވެރި ޞާޙިބު ފަރާތަށް އެ ރައްދު ކުރުން ނޫން ބޭނުމެއްގައި އޭނާ އޭތި ނަގާނަމައެވެ. ފަހެ އިމާމް މުސްލިމް، ޒައިދު ބްނު ޚާލިދު އަލް ޖުހަނީ ރަޟިޔަ ﷲ ޢަންހުގެ މަގުން ޙަދީޘް ބަސްފުޅު ނެރުއްވިއެވެ. ހަމަކަށަވަރުން ނަބިއްޔު ﷺ ޙަދީޘް ކުރެއްވިއެވެ: \"(ޖަމަލު ފަދަ) ބަހާއިމެއް ގެއްލިފައި ވަނިކޮށް، އެފެންނަ މީހާ އޭތި މަޢުރިފާ ނުކޮށް ނާންގާ އެނަގައި (މިލްކުވެރި ކޮށްފި) ނަމަ، އޭނާ އެއީ ފުރެދިއްޖެ މީހެކެވެ.\" *ޙަދީޘް: صحيح مسلم: 1725 كتاب : اللقطة | باب : في لقطة الحاج\nމަޞްދަރުތައް: مسند أحمد ( 17055 ).\nމުސްލިމް 1725 ގައި މިޙަދީޘްގެ ޝަރަޙައިގައި އައްނަވަވީ ބުނެތެވެ: މިއީ ލުޤަޠަތުއެއް މަޢުރިފާކޮށް އެންގުން ލާޒިމް ކުރާ މަޛްހަބުގެ ރައުޔުގެ މުޠުލަޤު ދަލީލެކެވެ. އެއީ އެ ލުޤަޠަހ މިލްކު ކުރުމުގެ ބޭނުމުގައި ނުވަތަ އޭގެ ޞާޙިބު ފަރާތަށް އެ ރައްކާ ކުރުމުގެ ބޭނުމުގައި ވިޔަސް ވެސް ވެހެވެ. އަދި ޞައްޙަ ގޮތަކީ ވެސް މިއީއެވެ. އަދި މިކަމުގައި އޮތް ޚިލާފު އިސްވެ ބަޔާންވެ ހިނގައްޖެއެވެ. އަދި މިތަނުގައި އައިސްފައިވާ ގެއްލިފައިވާ އެތީގެ މާނަ ކުރެވެނީ ޖަމަލު ފަދަ ބަހާއިމް ކަމުގައި މާނަ ކުރުން ޖާއިޒުވެ. އެއީ އެފަދަ އެއްޗެއްސަކީ އޭތި ހޯދޭ ފަރާތަށް މިލްކުވުން ޖާއިޒު އެއްޗެއްސެއް ނޫނެވެ. އެއީ އޭގެ ޞާޙިބު ފަރާތަށްޓަކައި ރައްކާތެރިވެ އަމާނާތްތެރިވާންޖެހޭ އެއްޗެއްސެވެ. އަދި ޙަދީޘްގެ މާނައަށް: \"އަދި އޭނާއަކަށް އެމިލްކުވެރި ކުރުމެއް ނުވެއޭ\" މިފަދައިން އިތުރު ކުރެވެއެވެ.\nއަދި އެހެނަސް ލުޤަޠަތު މައްސަލައިގައި އެއްވެސް ޙާކިމަކަށް ނުވަތަ ވެރިއެއްގެ އިޛުނައަކަށް ނުބެލެވެއެވެ. އޭގެ ބާރު އޮތީ އެފެންނަ މީހާއަށެވެ. އެހެނަސް އޭނާއަށް ޝަރުޠު ތަކެއް ވެއެވެ. އަދި އޭގެ ވެރި މިލްކުވެރިޔާއަށް އެނގި އެފަރާތް ޘާބިތު ވާހިސާބުން ހޯދި ފަރާތުގެ ޒިންމާ އަދާކޮށް އޭގެ ޙައްޤު ވެރިޔާއަށް އެ ރައްދު ކުރެވެއެވެ. އަދި މިކަމުގައި މުއްސަންޖެއް ފަޤީރެއް ފަރަޤު ކުރުމެއް ނުވެތެވެ. އަދި މިއީ އަހަރެމެންގެ މަޛުހަބެވެ. އަދި ޖުމްހޫރުގެ ވެސް މަޛްހަބެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ.*\nއިތުރަށް ފައިދާ ލިބިގަތުމަށް ޢާންމު ފަތުވާ ނަމްބަރު: 3521 އަދި މާލީ މުޢާމަލާތު ފަތުވާ ނަމްބަރު: 3354، 6114 އަށް ރުޖޫޢަވެ ބަލައިލާށެވެ. އަދި އެންމެ މޮޅަށް ދެނެވޮޑިގަންނަވަނީ ﷲ ތަޢާލާއެވެ.\n[ފަތުވާ: މާލީ މުޢާމަލާތު ފަތުވާ ނަމްބަރު: 6172، ތަން: މިޞްރު، ތާރީޚު: 20/11/2016] ލިންކު: https://www.khaledabdelalim.com/home/play-6429.html",""],["މ.މ.އ.","","","އިޖުތިހާދުގައި، ﷲ އެބޭކަލުންނަށް ރުއްސުން ލެއްވި ޞަޙާބީންގެ މަންހަޖުގެ ތެރެއިންވާ ބައެއް ޞުވަރުތައް. (މިޘާލުތައް)\nދުކްތޫރު މަރްޢީ ބްނު ޢަބްދުﷲ ބްނު މަރްޢީ އަލް ޖުބައިހީ އައް-ޝަހްރީގެ ޤަލަމުން. (އަބްހާގެ މުޢައްލިމުންގެ ކުއްލިއްޔާގެ ޔުނިވާރސިޓީ އުސްތާޛްއެއް އަދި އެތަނުގެ ދިރާސާތުލް އިސްލާމިއްޔާ ގޮފީގެ ރައީސް)\nނޯޓް: މިއީ تربيتنا... نحو تربية إسلامية واعية ގެ ވެބްސައިޓުގެ މަކްތަބަތުގެ ތެރެއިން، ޢިލްމީ މަޖައްލާތަކުގެ ތަކުގެ ތެރެއިން، އަބްހާގެ މުޢައްލިމުންގެ ކުއްލިއްޔާގެ ޙަޥްލިއްޔާގެ ފުރަތަމަ ޢަދަދު ގޮތުގައި ޝާއިޢު ކޮށްފައިވާ ލިޔުމުގެ ތަރުޖަމާ އެކެވެ. {އަދި މިފަދަ ބުރެކެޓު ތެރޭގައި އެވަނީ މުތަރުޖިމު އިތުރުކޮށްފައިވާ ނޯޓުތަކެކެވެ.}\n{މި ލިޔުމުގެ ފުރަތަމަ މަބްޙަޘްގައި ލިޔުންތެރިޔާ ގެނެސްފައިވެއެވެ:} ފުރަތަމަ މަބްޙަޘް: ﷲ އެބޭކަލުންނަށް ރުއްސުން ލެއްވި ޞަޙާބީންގެ އިޖުތިހާދުތަކުގެ ތެރެއިން ބައެއް ޞުވަރުތައް.\nފުރަތަމަ ޞުވަރު: ޚިލާފަތުގެ ޤަޟިއްޔާ: (ޚަލީފާއެއް ޢައްޔަން ކުރުމުގެ މައްސަލާގައި ޞަޙާބީންގެ އިޖުތިހާދު)\nނަބިއްޔު ﷺ ސުވަރުގެ ވަޑައިގަތުމަށްފަހު، ޞަޙާބީންނަށް ޚިލާފަތުގެ މައްސަލައިގައި ވަރުގަދަ އަޘަރުތަކެއް ކުރިމަތި ވިއެވެ. އެހެނީ، އަންޞާރިއްޔަ ބޭކަލުން ބޭނުންފުޅު ވެލެއްވީ، އެކަންތައް އެބޭކަލުންނަށް ދޫކޮށްލެއްވުމަށެވެ. އަދި އެބޭކަލުން ސަޢްދު ބްނު ޢުބާދަތު ރަޟިޔަﷲ ޢަންހު އިޚްތިޔާރު ކުރެއްވިއެވެ. އަދި އެހިނދުގައި، މުހާޖިރުންގެ ބޭކަލުންނާއި އަދި އަންޞާރިއްޔަ ބޭކަލުންގެ ދެމެދުގައި މުނާޤަޝާތުތައް (ޚިޔާލުތަފާތުންވެ، އަރާރުންތަކެއް) ހިނގާ ދިޔައެވެ. އަދި އެ ގަޑުބަޑު ނިމުމަކަށް އައީ، އަބޫ ބަކްރު އައް-ޞިއްދީޤް ރަޟިޔަﷲ ޢަންހު އަށް ޚަލީފާކަން ޙަވާލު ކުރައްވައި، ބައިޢަތު ހިއްޕެވުމަށް، ހުރިހާ ބޭކަލުން އިއްތިފާޤު ވެލެއްވި ހިސާބުންނެވެ. އަދި އެއްވެސް ބޭކަލެއް މި ބައިޢަތާއި ދެކޮޅުވެ، ޚިލާފެއް ނުވެތެވެ.\nއަދި އެބޭކަލުން، އަބޫ ބަކްރު ރަޟިޔަﷲ ޢަންހު އިސްކުރެއްވީ; މީސްތަކުންގެ ތެރޭގައި (ނަމާދުގެ ޖަމާޢަތުގައި) އިމާމްކަން ކުރެއްވުމަށް ނަބިއްޔު ﷺ، އެބޭފުޅާ އިސްކުރެއްވީތީއެވެ. ފަހެ އެޙާދިޘާއަށް އަޅައި ބަލައި، އަލް އިމާމަތު އައް-ޞުޣުރާއިން، (ނަމާދުގެ ޖަމާޢަތުގެ އިމާމްކަން، ކުޑަ އިމާމްކަމުން) އަލް އިމާމަތު އަލް-ކުބްރާއަށް (ޚިލާފަތުގެ އިމާމްކަން، ބޮޑު އިމާމްކަމަށް)، ޞަޙާބީން ޤިޔާސް ކުރެއްވިއެވެ. އަދި އެބޭކަލުން ވިދާޅުވިއެވެ: \"އަހަރެމެންގެ ދީނީ ކަންތައްތަކުގައި އަހަރެމެންނަށް އިމާމް އެއްގެ ގޮތުގައި ރަސޫލު ﷲ ﷺ ރުހިވަޑައިންނެވި ބޭކަލަކަށް، އަދި އަހަރެމެން ނުރުހުންވާނީ ފަހެ ކިހިނަކުން ހެއްޔެވެ؟ އެހެންކަމުން އަދި ދުނިޔަވީ ކަންތައްތަކުގައި އެބޭކަލަކު އިމާމެއްގެ ގޮތުގައި ވުމަށް، އަހަރެމެން ނުރުހުން ވާންވީ ފަހެ ކިހިނަކުން ހެއްޔެވެ؟!\" [މަރުޖިޢު: المدخل إلى مذهب الإمام أحمد : تأليف / العلامة عبد القادر بن بدران الدمشقي. صححه وقدم له وعلق عليه: د/عبدالله التركي. الناشر: مؤسسة الرسالة. ط(2)، 1405]\n{ރަސޫލު ﷲ ﷺ އާލަސްކަންފުޅު ގަދަވެގަތް ހިނދު އެކަލޭގެފާނަށް މުސްލިމުންގެ ޖަމާޢަތުގައި އިސްވެ އިމާމްކަން ކުރެއްވުމަށް ޢުޛުރުވެރި ވެލެއްވިއެވެ. އަދި އެފަދަ ދުވަހެއްގައި، އެއްފަހަރަކު ނަމާދަށް ބިލާލުގެފާނު ގޮވާލެއްވި ހިނދު، އަބޫ ބަކްރު ރަޟިޔަ ﷲ ޢަންހު ވެސް ނެތުމުން، އެތަނުގައި ޢުމަރު ރަޟިޔަ ﷲ ޢަންހު ހުންނެވުމުން، އެބޭފުޅާ މުސްލިމުންގެ ޖަމާޢަތައިގެން އިމާމްވެ ނަމާދު ކުރެއްވިއެވެ. އަދި އޭރު ޢުމަރު ރަޟިޔަ ﷲ ޢަންހު ހީފުޅު ކުރެއްވީ އެއީ ރަސޫލު ﷲ ﷺ އަމުރުފުޅު ކުރައްވައިގެން ކަމަށެވެ. އެހެނަސް އެ ޚަބަރު ރަސޫލު ﷺ އަށް ފޯރައި އެނގިލެއްވުމުން އެކަލޭގެފާނު އެކަމާ ނުރުހުންވެ އިންކާރު ކުރެއްވިއެވެ. އަދި އިމާމްކަމަށް އަބޫ ބަކްރު ރަޟިޔަ ﷲ ޢަންހު އިސް ކުރެއްވުމަށް އަމުރުފުޅު ކުރެއްވިއެވެ.\nހަމަ މިފަދައިން، އެހެން ފަހަރެއްގައި ޢާއިޝަތު ރަޟިޔަ ﷲ ޢަންހާ، ރަސޫލު ކުރެން އެދިލެއްވިވެ. އެކަމަނާގެ ބައްޕާފުޅު އަބޫ ބަކްރު ރަޟިޔަ ﷲ ޢަންހު މުސްލިމުންގެ ޖަމާޢަތާއިގެން އިމާމްވެ ނަމާދު ކުރެއްވުމުގެ ބަދަލުގައި އެހެން ބޭކަލަކަށް އެކަން ޙަވާލު ކުރެއްވުމަށެވެ. ސަބަބަކީ ބައްޕާފުޅު އަބޫ ބަކްރު ރަޟިޔަ ﷲ ޢަންހުއަކީ ހިތްޕުޅު ބަލި ބޭކަލެއް ކަމުން ޤުރުއާން ކިޔަވާ ވިދާޅުވާއިރު، ގިނަގިނައިން އަދި ގަދައަށް ކީރިތި ކުރައްވާ ބޭކަލަކަށްވާތީއެވެ. އެހެންނަމަވެސް ރަސޫލު ﷲ ﷺ އެކަމަކާ އެއްބަސް ނުލެއްވި އެވެ. އަދި އަބޫ ބަކްރު ރަޟިޔަ ﷲ ޢަންހު ނޫން ބޭކަލަކު އިސްވެ އިމާމްކަން ކުރެއްވުމަށް ރުހިވަޑައި ނުގަންނަވަތެވެ.\nއަދިވެސް އެއްފަހަރެއްގައި އަންހެނަކަށް ރަސޫލު ﷲ ﷺ ޙަދީޘް ކުރެއްވިއެވެ. ތިމަން ކަލޭގެފާނު ނެތްނަމަ ނުވަތަ ބައްދަލު ނުވެއްޖެނަމަ ފަހެ އަބޫ ބަކްރު ރަޟިޔަ ﷲ ޢަންހު އަރިހަށް ދާށެވެ.\nއަދި މިނޫނަސް ދަލީލުތަކަށް ރިޢާޔަތް ކޮށް، ރަސޫލު ﷲ ﷺ އަށް ފަހު ޚަލީފާއެއް ޢައްޔަން ކުރުމުގައި ޞަޙާބީން އިޖުތިހާދު ކުރެއްވީ މިފަދަ ދަލީލުތަކުގެ މައްޗަށް ބުރަވެ ޤިޔާސް ކުރެއްވުމާއި އެކީގައެވެ. ޝައްކެއް ވެސް ނެތް ގޮތުގައި ރަސޫލު ﷲ ﷺ ގެ އެންމެ އަރިސް ޞަޙާބީއަކީ އަދި މުސްލިމުންގެ ޚުލަފާއުއްރާޝިދީންގެ ފުރަތަމަ ޚަލީފާއަކީ އަބޫ ބަކްރު އައް-ޞިއްދީޤް ރަޟިޔަ ﷲ ޢަންހުކަން ކަށަވަރެވެ.\nމިކަމުގައި ބުރަވެެވޭ ބައެއް ޙަދީޘް ބަސްފުޅުތައް:\n1. صحيح البخاري كتاب : فضائل أصحاب النبي | باب : 3659 حَدَّثَنَا الْحُمَيْدِيُّ ، وَمُحَمَّدُ بْنُ عَبْدِ اللَّهِ ، قَالَا : حَدَّثَنَا إِبْرَاهِيمُ بْنُ سَعْدٍ ، عَنْ أَبِيهِ ، عَنْ مُحَمَّدِ بْنِ جُبَيْرِ بْنِ مُطْعِمٍ ، عَنْ أَبِيهِ ، قَالَ : أَتَتِ امْرَأَةٌ النَّبِيَّ صَلَّى اللَّهُ عَلَيْهِ وَسَلَّمَ، فَأَمَرَهَا أَنْ تَرْجِعَ إِلَيْهِ، قَالَتْ : أَرَأَيْتَ إِنْ جِئْتُ وَلَمْ أَجِدْكَ ؟ كَأَنَّهَا تَقُولُ : الْمَوْتَ، قَالَ صَلَّى اللَّهُ عَلَيْهِ وَسَلَّمَ : \" إِنْ لَمْ تَجِدِينِي فَأْتِي أَبَا بَكْرٍ \".صحيح البخاري ( 7220, 7360 )، صحيح مسلم ( 2386 )، سنن الترمذي ( 3676 )، مسند أحمد ( 16755, 16767 ).\n2. صحيح مسلم كتاب : فضائل الصحابة رضي الله تعالى عنهم | باب : من فضائل أبي بكر الصديق رضي الله عنه 2387 ( 11 ) حَدَّثَنَا عُبَيْدُ اللَّهِ بْنُ سَعِيدٍ ، حَدَّثَنَا يَزِيدُ بْنُ هَارُونَ ، أَخْبَرَنَا إِبْرَاهِيمُ بْنُ سَعْدٍ ، حَدَّثَنَا صَالِحُ بْنُ كَيْسَانَ ، عَنِ الزُّهْرِيِّ ، عَنْ عُرْوَةَ ، عَنْ عَائِشَةَ قَالَتْ : قَالَ لِي رَسُولُ اللَّهِ صَلَّى اللَّهُ عَلَيْهِ وَسَلَّمَ فِي مَرَضِهِ : \" ادْعِي لِي أَبَا بَكْرٍ أَبَاكِ، وَأَخَاكِ حَتَّى أَكْتُبَ كِتَابًا ؛ فَإِنِّي أَخَافُ أَنْ يَتَمَنَّى مُتَمَنٍّ، وَيَقُولُ قَائِلٌ : أَنَا أَوْلَى، وَيَأْبَى اللَّهُ وَالْمُؤْمِنُونَ إِلَّا أَبَا بَكْرٍ \".مسند أحمد ( 24199, 24751, 25113 ).\n3. سنن الترمذي أبواب المناقب عن رسول الله صلى الله عليه وسلم | باب 3662 حَدَّثَنَا الْحَسَنُ بْنُ الصَّبَّاحِ الْبَزَّارُ ، قَالَ : حَدَّثَنَا سُفْيَانُ بْنُ عُيَيْنَةَ ، عَنْ زَائِدَةَ ، عَنْ عَبْدِ الْمَلِكِ بْنِ عُمَيْرٍ ، عَنْ رِبْعِيٍّ ، عَنْ حُذَيْفَةَ قَالَ : قَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ : \" اقْتَدُوا بِاللَّذَيْنِ مِنْ بَعْدِي : أَبِي بَكْرٍ، وَعُمَرَ \".\nحكم الحديث: صحيح. 4. صحيح البخاري كتاب المناقب. | باب علامات النبوة في الإسلام. 3634 حَدَّثَنِي عَبْدُ الرَّحْمَنِ بْنُ شَيْبَةَ ، حَدَّثَنَا عَبْدُ الرَّحْمَنِ بْنُ الْمُغِيرَةِ ، عَنْ أَبِيهِ ، عَنْ مُوسَى بْنِ عُقْبَةَ ، عَنْ سَالِمِ بْنِ عَبْدِ اللَّهِ ، عَنْ عَبْدِ اللَّهِ رَضِيَ اللَّهُ عَنْهُ، أَنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ قَالَ : \" رَأَيْتُ النَّاسَ مُجْتَمِعِينَ فِي صَعِيدٍ، فَقَامَ أَبُو بَكْرٍ فَنَزَعَ ذَنُوبًا أَوْ ذَنُوبَيْنِ، وَفِي بَعْضِ نَزْعِهِ ضَعْفٌ، وَاللَّهُ يَغْفِرُ لَهُ، ثُمَّ أَخَذَهَا عُمَرُ فَاسْتَحَالَتْ بِيَدِهِ غَرْبًا ، فَلَمْ أَرَ عَبْقَرِيًّا فِي النَّاسِ يَفْرِي فَرِيَّهُ ، حَتَّى ضَرَبَ النَّاسُ بِعَطَنٍ \". وَقَالَ هَمَّامٌ ، عَنْ أَبِي هُرَيْرَةَ ، عَنِ النَّبِيِّ صَلَّى اللَّهُ عَلَيْهِ وَسَلَّمَ : \" فَنَزَعَ أَبُو بَكْرٍ ذَنُوبَيْنِ \".صحيح البخاري ( 3664, 3676, 3682, 7019, 7020, 7021, 7022, 7475 )، صحيح مسلم ( 2392, 2393 )، سنن الترمذي ( 2289 )، مسند أحمد ( 4814, 4972, 5629, 5817, 5859, 8239, 8808, 9820 ).\n5. صحيح البخاري كتاب الأذان | باب : أهل العلم والفضل أحق بالإمامة. 678 حَدَّثَنَا إِسْحَاقُ بْنُ نَصْرٍ ، قَالَ : حَدَّثَنَا حُسَيْنٌ ، عَنْ زَائِدَةَ ، عَنْ عَبْدِ الْمَلِكِ بْنِ عُمَيْرٍ ، قَالَ : حَدَّثَنِي أَبُو بُرْدَةَ ، عَنْ أَبِي مُوسَى قَالَ : مَرِضَ النَّبِيُّ صَلَّى اللَّهُ عَلَيْهِ وَسَلَّمَ فَاشْتَدَّ مَرَضُهُ فَقَالَ : \" مُرُوا أَبَا بَكْرٍ فَلْيُصَلِّ بِالنَّاسِ \". قَالَتْ عَائِشَةُ : إِنَّهُ رَجُلٌ رَقِيقٌ ؛ إِذَا قَامَ مَقَامَكَ لَمْ يَسْتَطِعْ أَنْ يُصَلِّيَ بِالنَّاسِ. قَالَ : \" مُرُوا أَبَا بَكْرٍ فَلْيُصَلِّ بِالنَّاسِ \". فَعَادَتْ، فَقَالَ : \" مُرِي أَبَا بَكْرٍ فَلْيُصَلِّ بِالنَّاسِ، فَإِنَّكُنَّ صَوَاحِبُ يُوسُفَ \". فَأَتَاهُ الرَّسُولُ فَصَلَّى بِالنَّاسِ فِي حَيَاةِ النَّبِيِّ صَلَّى اللَّهُ عَلَيْهِ وَسَلَّمَ.صحيح البخاري ( 3385 )، صحيح مسلم ( 420 )، مسند أحمد ( 19700 ).\n6. سنن أبي داود أول كتاب السنة | باب : في استخلاف أبي بكر رضي الله عنه.\n4660 حَدَّثَنَا عَبْدُ اللَّهِ بْنُ مُحَمَّدٍ النُّفَيْلِيُّ ، حَدَّثَنَا مُحَمَّدُ بْنُ سَلَمَةَ ، عَنْ مُحَمَّدِ بْنِ إِسْحَاقَ قَالَ : حَدَّثَنِي الزُّهْرِيُّ ، حَدَّثَنِي عَبْدُ الْمَلِكِ بْنُ أَبِي بَكْرِ بْنِ عَبْدِ الرَّحْمَنِ بْنِ الْحَارِثِ بْنِ هِشَامٍ ، عَنْ أَبِيهِ ، عَنْ عَبْدِ اللَّهِ بْنِ زَمْعَةَ قَالَ : لَمَّا اسْتُعِزَّ بِرَسُولِ اللَّهِ صَلَّى اللَّهُ عَلَيْهِ وَسَلَّمَ وَأَنَا عِنْدَهُ فِي نَفَرٍ مِنَ الْمُسْلِمِينَ، دَعَاهُ بِلَالٌ إِلَى الصَّلَاةِ، فَقَالَ : \" مُرُوا مَنْ يُصَلِّي لِلنَّاسِ \". فَخَرَجَ عَبْدُ اللَّهِ بْنُ زَمْعَةَ، فَإِذَا عُمَرُ فِي النَّاسِ، وَكَانَ أَبُو بَكْرٍ غَائِبًا، فَقُلْتُ : يَا عُمَرُ، قُمْ فَصَلِّ بِالنَّاسِ. فَتَقَدَّمَ فَكَبَّرَ، فَلَمَّا سَمِعَ رَسُولُ اللَّهِ صَلَّى اللَّهُ عَلَيْهِ وَسَلَّمَ صَوْتَهُ، وَكَانَ عُمَرُ رَجُلًا مُجْهِرًا ، قَالَ : \" فَأَيْنَ أَبُو بَكْرٍ ؟ يَأْبَى اللَّهُ ذَلِكَ وَالْمُسْلِمُونَ، يَأْبَى اللَّهُ ذَلِكَ وَالْمُسْلِمُونَ \". فَبَعَثَ إِلَى أَبِي بَكْرٍ، فَجَاءَ بَعْدَ أَنْ صَلَّى عُمَرُ تِلْكَ الصَّلَاةَ فَصَلَّى بِالنَّاسِ.\nحكم الحديث: حسن صحيح\nسنن أبي داود ( 4661 )، مسند أحمد ( 18906 ).\nއަދިވެސް މިނޫން ދަލީލުތަކެވެ.}\nދެވަނަ ޞުވަރު: ބައެއް ޤަބީލާތަކުން ޒަކާތް އަދާކޮށް ނެރުމުން މަނަޢަ ވެގަތް ޤަޟިއްޔާ:\nފަހެ ނަބިއްޔު ﷺ އަވަހާރަވެ ވަޑައިގަތުމަށްފަހު، ޢަރަބީންގެ އިސްލާމް ކަންމަތީ ތިބި ބައެއް ޤަބީލާތަކުން ޒަކާތް ދެއްކުމުން މަނަޢަ ވެގަތެވެ. އެހިނދު އަބޫ ބަކްރު އައް-ޞިއްދީޤް ރަޟިޔަ ﷲ ޢަންހު ޢަޒުމް ކަނޑައެޅުއްވީ އެބައިމީހުންނާއި ހަނގުރާމަކޮށް ޤަތުލު ކުރުމަށެވެ. އަދި އެކަމަށް ތައްޔާރުވެ އަތުކުރި އޮޅާލެއްވިއެވެ. އަދި އެބޭފުޅާގެ މި ނިންމެވުމާއި މެދު، ކަމުގެ ކުރީކޮޅުގައި ޚުދު ޢުމަރު ރަޟިޔަ ﷲ ޢަންހު ޚިލާފުވެލެއްވެވިއެވެ. އެބޭފުޅާ ޚިލާފުވެލެއްވީ، ރަސޫލު ﷲ ﷺ، މިފަދައިން ޙަދީޘް ކުރައްވާފައިވާތީއެވެ. އެހެނީ އެކަލޭގެފާނު ޙަދީޘް ކުރައްވާފައިވެއެވެ: \"ތިޔަބައިމީހުން لَا إِلَهَ إِلَّا اللَّهُ (ﷲ ފިޔަވާ ޙައްޤު އެހެން އިލާހަކު ނުވެޔޭ) ކިޔައި އެއަށް ހެކިވެއްޖައުމަށް ދާންދެން މީސްތަކުންނާއި ހަނގުރާމަކޮށް ޤަތުލު ކުރުމަށް، ތިމަންކަލޭގެފާނަށްވަނީ އަމުރުވެވިގެންނެވެ. ފަހެ މީސްތަކުން ކުރެ މީހަކު، لَا إِلَهَ إِلَّا اللَّهُ ކިޔައި އެއަށް ހެކިވެެއްޖެ ނަމައީ، އޭނާގެ މުދަލާއި އޭނާގެ ނަފްސަށް، ތިމަންކަލޭގެފާނުގެ ކިބައިން ސަލާމަތްކަން ލިބިގެންވެއެވެ. އެހެނަސް އެއީ އޭގެ ޙައްޤު ގޮތުގައި މެނުވީއެވެ. އަދި އެހިސާބުން އޭނާގެ ހިސާބު ބެއްލެވުން ވަނީ ﷲ އަށެވެ.\" [މަޞްދަރު: أخرجه مسلم في كتاب الإيمان ، باب الأمر بقتال النَّاس حتى يقولوا لا إله إلا الله 1/51-52 ، ح 20 ބައްލަވާ]\nއެހެނަސް، އަބޫ ބަކްރު ރަޟިޔަ ﷲ ޢަންހު ވިދާޅުވިއެވެ: \"އަދި ﷲ ގަންދީ ބުނަމެވެ. ހަމަކަށަވަރުން ނަމާދާއި އަދި ޒަކާތާއި ދޭތި ފަރަޤުކޮށް ވަކިކޮށްފި ބަޔަކާއި، އަހަރުމެން ހަމަ ހަނގުރާމަކޮށް ޤަތުލު ކުރާނަމެވެ.\" އަދި ނަމާދާއި ޒަކާތްވަނީ لَا إِلَهَ إِلَّا اللَّهُ ކަލިމައިގެ ޙައްޤުގެ ތެރެއިންނެވެ. ފަހެ އެހާރުން ޢުމަރު ރަޟިޔަﷲ ޢަންހު، އަބޫ ބަކްރު ރަޟިޔަﷲ ޢަންހުގެ ޤަޥްލަށް އެނބުރި ރުޖޫޢަވިއެވެ. އަދި ޒަކާތުން މަނަޢަ ވެގަންނަ ބަޔެއްގެ މައްޗަށް ހަނގުރާމަކޮށް ޤަތުލުކުރުމަށް އިއްތިފާޤުވެ ނިންމިގެން ދިޔައެވެ. [މަރުޖިޢު: التشريع في الفقه الإسلامي للقطان ص 135 ބައްލަވާ]\nތިންވަނަ ޞުވަރު: މާބަނޑު އަންހެންމީހާ ހައްޔަރުގައި އިންދާ އޭނާގެ ފިރިމީހާ މަރަުވުމުން އެއަންހެނާގެ ޢިއްދާގެ މުއްދަތް:\nމާބަނޑު އަންހެންމީހާ ހައްޔަރުގައި އިންދާ އޭނާގެ ފިރިމީހާ މަރަުވުމުން އެއަންހެނާގެ ޢިއްދާގެ މުއްދަތާއި މެދު ޢިލްމުވެރިންގެ މެދުގައި އިޚްތިލާފު ވެފައި ވެއެވެ. އޭނާގެ ޢިއްދާ ނިމޭނީ އޭނާ ވިހެއުމުން ހެއްޔެވެ؟ ނުވަތަ ފިރިމީހާ މަރުވުމުން އޮންނަ 4 މަހާއި 10 ދުވަހުން ނިމޭ ޢިއްދާ އާއި ވިހެއުމަށް ފަހު ޢިއްދާއިން ނިމޭ ނިމުމާއި ދެ ގޮތުން ކުރެ އެންމެ ދިގު ޢިއްދާގެ މުއްދަތަށް ބަލާނީ ހެއްޔެވެ؟ ފަހެ ޢުމަރުގެފާނާއި އިބްނު މަސްޢޫދު ރަޟިޔަﷲ ޢަންހުމާ، މިދެބޭކަލުން ދެކިލައްވަނީ އެއަންހެން މީހާ ޢިއްދާ ނިމޭނީ އޭނާ ވިހެއުމުން ކަމަށެވެ. އަދި ކޮބައި ހެއްޔެވެ. އެއަންހެނާ ވިހެއީ އޭނާގެ ފިރިމީހާ މަރުވިތާ މަދު ރޭތަކެއް ފަހުން ކަމުގައި ވިޔަސް، އޭނާ ވިހޭ ހިސާބުން އޭނާގެ ޢިއްދާ ނިމުނީކަމަށް ދެކިލައްވައެވެ. އަދި އެބޭކަލުން އިސްތިދުލާލު ކުރައްވަނީ ﷲ ތަޢާލާގެ މިބަސްފުޅުންނެވެ: \"އަދި މާބަނޑު އަންހެނުންގެ ޢިއްދާ އަކީ، އެކަނބަލުން ބަނޑުގައިވާ ދަރި ވިހެއުމެވެ.\" [އައް-ޠަލާޤް ސޫރަތް: 4]، އަދި އެއިލާހު ތަޢާލާގެ މި ބަސްފުޅެވެ: \"އަދި ތިޔަބައިމީހުންގެ ތެރެއިން މަރުވާ މީހުން، އެބައިމީހުން ދޫކޮށްފައިދާ އަނބީން، އެކަނބަލުންގެ ނަފްސުތަކާއިގެން ހަތަރު މަހާއި ދިހަ ދުވަހު ކައިވެނި ނުކޮށް އިންތިޡާރު ކުރާ ހުށިކަމެވެ!\" [އަލް-ބަޤަރާ ސޫރަތް: 234].\nއަދި ދަލީލުކުރުމުގެ ވަޖުހު: ހަމަ ޔަޤީނުންވެސް، ފުރަތަމައަށް އައް-ޠަލާޤު ސޫރަތުގެ އޮތް އާޔަތަކީ، ދެވަނައަށް އަލް-ބަޤަރާ ސޫރަތުގެ އޮތް އާޔަތަށްވާ ޚާއްޞަ ޙާލަތެކެވެ. {ޔަޢުނީ: އަލް-ބަޤަރާ ސޫރަތުގެ އޮތް އާޔަތުގައިވާ ޙާލަތުގެ އިތުރުން އައް-ޠަލާޤު ސޫރަތުގެ އާޔަތުގައި އެވާ ޙާލަތް ދިމާ ވެއްޖެ ނަމަ، މުޚައްޞަޞްކޮށް އިސް މިކުރަނީ އައް-ޠަލާޤު ސޫރަތުގެ އާޔަތެވެ.} ފަހެ އެހެންކަމުން މާބަނޑުމީހާ އޭނާގެ ފިރިމީހާ މަރުވުމުގެ ސަބަބުން 4 މަހާއި 10 ދުވަހަށް ޢިއްދާގައި އިންދައި އަދި އެ ޢިއްދާގެ މުއްދަތު ނުނިމެނީސް އޭނާ ވިހައިފި ކަމުގައިވާ ނަމަ، ފަހެ ހަމަ ގައިމުވެސް އޭނާ ވިހެއުމާއި އެކީ އޭނާގެ ޢިއްދާވެސް ނިމުނީއެވެ. [މަރުޖިޢު: الرسالة للإمام الشافعي ص 250 ، ومجموع فتاوى ابن تيمية 20/238 ، وفتح الباري لابن حجر 9/592 ، وسبل السلام للصنعاني 3/407].\nއަދި ޢަލީގެފާނާއި އިބްނު ޢައްބާސް ރަޟިޔަﷲ ޢަންހުމް، މިދެބޭކަލުން ދެކިލައްވަނީ މާބަނޑު އަންހެން މީހާ އޭނާގެ ފިރިމީހާ މަރުވުމުން އޮންނަ 4 މަހާއި 10 ދުވަހުން ނިމޭ ޢިއްދާ އާއި ވިހެއުމަށް ފަހު ޢިއްދާއިން ނިމޭ ނިމުމާއި ދެ ގޮތުން ކުރެ އެންމެ ދިގު ޢިއްދާގެ މުއްދަތަށް ބެލުމަށެވެ. ފަހެ އެހެންކަމުން މާބަނޑުމީހާ އޭނާގެ ފިރިމީހާ މަރުވުމުން އޮންނަ 4 މަހާއި 10 ދުވަހުގެ މުއްދަތުގެ ކުރީން ވިހައިފި ކަމުގައި ވާނަމަ އަދި އޭނާ 4 މަހާއި 10 ދުވަހުގެ މުއްދަތު ފުރިހަމަ ނުކުރަނީސް އޭނާގެ ޢިއްދާއެއް ނުނިމެއެވެ. އަދި 4 މަހާއި 10 ދުވަހުގެ މުއްދަތު އޭނާ ވިހެއުމުގެ ކުރީން ނިމުނު ކަމުގައި ވިޔަސް، އޭނާ ވިހައިފުމަށް ދާންދެން އޭނާ ޢިއްދާ ނުނިމެއެވެ. އަދި އޭނާ ވިހަންދެން އޭނާ އިންތިޡާރު ކުރުން ވެއެވެ. އަދި ހަމަ ކުރިން ވެސް ނަންގަނެވުނު ދެ އާޔަތް ޛިކުރު ކުރައްވަތެވެ. އަދި އެބޭކަލުން ވިދާޅުވެލައްވަތެވެ: \"ދެ އާޔަތަށް ވެސް އަހަރެމެން ޢަމަލު ކުރަމެވެ. އަދި އެއް އާޔަތް އަނެއް އާޔަތާއް ޚާއްޞައެއް ނުކުރައްވަމެވެ. [މަރުޖިޢު: الرسالة : تأليف / محمد بن إدريس الشافعي . تحقيق وشرح : أحمد محمد شاكر . الناشر : دار الكتب العلمية- لبنان] އަދި މިކަމުގެ ރާޖިޙު ގޮތަކީ: ޢުމަރުގެފާނާއި އިބްނު މަސްޢޫދު ރަޟިޔަﷲ ޢަންހުމާ ދެބޭފުޅުންގެ ޤަޥްލު ކަމުގައި ވެއެވެ. އެއީ ސުބައިޢާ އަލް-އަސްލަމިއްޔާ ރަޟިޔަﷲ ޢަންހާގެ ޙަދީޘް ބަސްފުޅަށް ރިޢާޔަތް ކޮށެވެ. (އެކަމަނާއީ ސުބައިޢާ ބިންތި އަލް ޙާރިޘް އަލް އަސްލަމިއްޔާގެ އެވެ. ސަޢުދް ބްނު ޚަޥްލާގެ އަނބިކަނބަލުންނެވެ. އިބްނު ޢަބްދުލް-ބައްރު ވިދާޅުވިއެވެ: މަދީނާއާއި އަދި ކޫފާގެ ފިޤުހުވެރީން އެކަމަނާގެ އަރިހުން ރިވާ ކުރައްވާފައިވެއެވެ. [الإصابة في تمييز الصحابة لابن حجر 8/171]) އެޙަދީޘް ބަސްފުޅުގައި ވެއެެވެ: \"އެކަމަނާ އެއްފަހަރެއްގައި އެކަމަނާގެ ފިރިކަލުން މަރުވުމުގެ ރޭ ތަކެއް ކުރިން ނިފާސްވެރި ވިއެވެ. ފަހެ ނަބިއްޔު ﷺ އެކަމަނާ އަރިހަށް ވަޑައިގެންނެވިއެވެ. އަދި އެކަމަނާއަށް މިހާރު ނިކާޙްކުރެވިދާނެތޯ، އެކަލޭގެފާނު އަރިހުން އިޛުނައަށް އެދިލެއްވިއެވެ. ފަހެ އެކަލޭގެފާނު އެކަމަނާއަށް އިޛުނަ ދެއްވިއެވެ. އަދި އެކަމަނާ ނިކާޙް ކުރެއްވިއެވެ.\" [މަޞްދަރު: أخرجه البخاري ، كتاب الطلاق ، باب \"وأولات الحمال أجلهنّ أن يضعن حملهنّ،حديث رقم 5320 ބައްލަވާ] އަދި އެހެން ލަފްޡެއްގައި ވާރިދުވެގެންވެއެވެ: \"އެކަމަނާ ވިހެއީ އެކަމަނާގެ ފިރިކަލުން މަރުވިތާ ވިހި ވަރަކަށް ރޭ ފަހުންނެވެ.\" [މަޞްދަރު: أخرجه النسائي في سننه ، كتاب الطلاق ، حديث رقم 3511 ، 6/530]\nއަދި ރިވާވެގެންވާ ގޮތުގައި، ހަމަކަށަވަރުން އިބްނު ޢައްބާސް ރަޟިޔަﷲ ޢަންހުމާއަށް ސުބައިޢާ ރަޟިޔަﷲ ޢަންހާގެ މި ޙަދީޘް ބަސްފުޅު އެނގި ލެއްވި ހިސާބުން، އެބޭފުޅާގެ އަމިއްލަ ޤަޥްލުން، ޢުމަރުގެފާނާއި އިބްނު މަސްޢޫދު ރަޟިޔަﷲ ޢަންހުމާގެ ޤަޥްލަށް ރުޖޫޢަ ވެލެއްވިއެވެ. [މަރުޖިޢު: موسوعة فقه ابن عباس 2/236 ބައްލަވާ]\nހަތަރުވަނަ ޞުވަރު: {މިލިޔުމުގައިވާ މި ޞުވަރު ތަރުޖަމާ ނުކޮށް ދޫކޮށްލަމެވެ.}\nފަސްވަނަ ޞުވަރު: ޖުނުބުވެރި ޙާލުގައި ވަނިކޮށް ފަތިސް ވަޤުތު ވަދެއްޖެ މީހާ، ފަހެ އޭނާއަށް ރޯދަ ވޭ ހެއްޔެވެ؟ (ފަތިސް ވަޤުތު ވީއިރު ޖުނުބުވެރި ވެފައިވާނަމަ އޭނާގެ ރޯދަ ޞައްޙަ ވާނެ ހެއްޔެވެ؟)\nއަބޫ ހުރައިރާ ރަޟިޔަﷲ ޢަންހު ދެކިލެއްވީ ޖުނުބެވެރި ޙާލަތުގައި ވަނިކޮށް ފަތިސް ވަޤުތު ވަދެއްޖެ މީހާ އޭނާގެ ރޯދައެއް ޞައްޙަ ނުވާނޭ ކަމަށެވެ. އަދި އެބޭފުޅާ އިޢުތިމާދުވެ ބިނާ ވެލެއްވީ މި ޙަދީޘް ބަސްފުޅަށެވެ.\nޙަދީޘް ބަސްފުޅުގައި ވެއެވެ: \"ފަތިސް ނަމާދަށް ގޮވާލެވޭ ހިނދު، ތިޔަބައިމީހުންގެ ކުރެ މީހަކު ޖުނުބެވެރި ވެފައި ވާނަމަ، އެދުވަހުން އޭނާ އޭނާގެ ރޯދަ ނުހިފާ ހުށިކަމެވެ.\" [މަޞްދަރު: أخرجه الإمام أحمد في مسنده ، وابن حبان في صحيحه].\nއެހެނަސް މި ޙަދީޘް ބަސްފުޅު މަންސޫޚު ކުރެވުނު ކަން އެބޭފުޅާއަށް އެނގި ބަޔާން ވުމުން، އެބޭފުޅާގެ އަމިއްލަ ޤަޥްލުން ރުޖޫޢަވެލެއްވިއެވެ. މި ޙަދީޘް މަންސޫޚު ކުރެވުނީ ޢާއިޝަތު ރަޟިޔަ ﷲ ޢަންހާގެ އަރިހުން ރިވާވެގެން އައިސްފައިވާ ޙަދީޘް ބަސްފުޅުންނެވެ. އެޙަދީޘް ބަސްފުޅުގައި ވެއެވެ: \"ހަމަކަށަވަރުން ނަބިއްޔު ﷺ ޖިމާޢުވެވަޑައިގެން ޖުނުބުވެރި ވެފައިވާ ޙާލު ވަނިކޮށް އެކަލޭގެފާނަށް ފަތިސް ވަޤުތު ވަދެ އާދެއެވެ. ދެން އެކަލޭގެފާނުގެ އިޣުތިސާލުވެ (ހިނައިގަތުމަށް ފަހު) އަދި ރޯދަހިއްޕަވަތެވެ.\" [މަޞްދަރު: الحديث أخرجه البخاري، كتاب الصوم، باب الصائم يصبح جنباً،ح رقم 1925، ومسلم،كتاب الصيام، باب صحة صوم من طلع عليه الفجر وهو جنب، ح رقم 1109]\nއަދި މިއީ ޞަޙާބީން އެކަންކަމެއްގައި އިޖުތިހާދު ވެލައްވާފައިވާ ކަންތައްތަކުން ކުރެ ފާހަގަ ކޮށްލެވިފައިވާ ޔަސީރު މަދު ކަންތައްތަކެކެވެ. އަދި މިއިން ބައެއް ކަން ކަމުގައި އެބޭކަލުން ޚިލާފު ވެލައްވާ އާޚިރުގައި އެކަންތައްތަކަށް އިއްތިފާޤު ވެލައްވާފައިވެއެވެ. އަދި އަނެއްބައި ކަންތައްތަކުގައި ޚިލާފުވުންތައް ބަދަލެއްނުވެ ހަމަ އެ ގޮތުގައި އެބަ އޮތެވެ. އެއީ އެއިން ކޮންމެ ކަމެއްގައިވެސް އެބޭކަލުން ދަލީލުތަކުގެ މައްޗަށް ބުރަވެ އެ ދަލީލުތަކަށް ބިނާވެ ކުރައްވާފައިވާ އެބޭކަލުންގެ އިޖުތިހާދުތަކުންނެވެ.\n{މިލިޔުމުގެ މިހާ ހިސާބަށް ތަރުޖަމާ ނިންމާލަމެވެ.}\n[މިލިޔުމުގެ މަޞްދަރުގެ ލިންކު: http://www.tarbyatona.net/include/plugins/article/article.php?action=s&id=224]",""],["އަޝްރާފު","31/5/24","","ވަގުތު ފާއިތުވުމުގެ ކުރިން އަމިއްލަ ނަފްސު ހިސާބުކުރާށެވެ.\nދުނިޔޭގެ ހަޔާތަކީ މަދު ދުވަސްކޮޅެކެވެ. ލޯ މަރާލާފަ ހުޅުވާލާހާ އަވަހަށް ވަގުތުތައް ފާއިތުވެގެން ދެއެވެ. ދުނިޔެއަށް އިންސާނާ ފޮނުވުނު މަގުސަދު ހަނދާންނެތި، ހެއްދެވި ފަރާތާ ބައްދަލުވާ ދުވަސް އޮތީ ވަރަށް ދުރުގައި ކަމަށް އަހަރުމެންނަށް ހީވެއެވެ. އެހެންކަމުން ދުނިޔޭގެ ކަންކަމަށް ޣަރަގުވެ، އާޚިރަތަށް ކުރަންވާ މަސައްކަތް ނުކުރެވި، ދުވަސްތައް ފާއިތުވެގެންދަނީ ހަމައެކަނި އުއްމީދުތަކެއް ކުރުމުގައެވެ. ނަމަވެސް އެއީ ބުއްދިވެރިންގެ މަގެއް ނޫނެވެ.\nޝައްދާދު ބިން އައުސްގެ އަރިހުން ރިވާވެގެންވެއެވެ: ނަބީ ﷺ ޙަދީޘްކުރެއްވިއެވެ: ”ބުއްދިވެރިއަކީ، އެ މީހެއްގެ އަމިއްލަ ނަފްސު ހިފަހައްޓައި މަތަކޮށް، މަރަށް ފަހު (އަންނަން) އޮތް ކަންތަކަށް ޓަކައި، އަމަލުކުރާ މީހާއެވެ. އަދި ނުކުޅެދުންތެރިއަކީ، އޭނާގެ ހަވާ ނަފަސުގެ އެދުންތަކަށް އޭނާގެ ނަފްސު ތަބާކޮށް، ﷲ ގެ ހަޒްރަތުން އުއްމީދުތައް ކުރާ މީހާއެވެ.“ [رواه الترمذي وحسنه 2459]\nތިރްމިޛީ މި ޙަދީޘް ގެންނެވީ، ގިޔާމަތް ދުވަހުގެ ސިފަތަކާއި، ހިތް މަޑުމޮޅިކުރުމާއި، ވަރާވެރިކަން ޒިކުރުކުރެވޭ ފޮތުގެ ތެރޭގައެވެ. އަދި ވިދާޅުވިއެވެ: މިއީ ހަސަން ޙަދީޘެކެވެ. އަދި \"ތިމާގެ އަމިއްލަ ނަފްސުގެ ލަގަން ހިފަހައްޓައި މަތަކުރުން\" މި ބަހުގެ މާނައަކީ، ގިޔާމަތް ދުވަހު އެ ނަފްސު ހިސާބުކުރެވުމުގެ ކުރިން، ދުނިޔޭގައި އޭނާގެ އަމިއްލަ ނަފްސު ހިސާބުކުރުމެވެ. އަދި ޢުމަރު ބިން އަލްޚައްޠާބުގެ އަރިހުން ރިވާވެގެންވެއެވެ: \"ތިޔަބައިމީހުން ހިސާބުކުރެވުމުގެ ކުރިން، ތިޔަބައިމީހުންގެ އަމިއްލަ ނަފްސުތައް ހިސާބުކުރާށެވެ. އަދި އެންމެ ބޮޑުވެގެންވާ ހުށަހެޅުމަށް (އެބަހީ: ގިޔާމަތް ދުވަހަށް) ތިޔަބައިމީހުން ތައްޔާރުވާށެވެ. އެހެނީ ގިޔާމަތް ދުވަހު ހިސާބުބެލުން ލުއިވާނީ ހަމައެކަނި ދުނިޔޭގައި އެ މީހެއްގެ އަމިއްލަ ނަފްސު ހިސާބުކުރި މީހަކަށެވެ.\" އަދި މައިމޫން ބިން މިހްރާންގެ އަރިހުން ރިވާވެގެންވެއެވެ: \"އެ މީހެއްގެ ވިޔަފާރީގެ ބައިވެރިޔާ، ކާ އެއްޗެއްސާއި ލާ އެއްޗެހި ހޯދީ ކޮންތާކުންތޯ އެ މީހަކު ބަލާ ފަދައިން، އެ މީހެއްގެ އަމިއްލަ ނަފްސު ވެސް ހިސާބު ނުކުރަނީހެއް، ތަގުވާވެރިއަކު ކަމުގައި އަޅާ ނުވާހުއްޓެވެ.\"\nއިސްވެ ދެންނެވުނު ޙަދީޘް ޒިކުރުކުރައްވަމުން އިބްނުލް ގައްޔިމު އަލްޖައުޒިއްޔާ ވިދާޅުވިއެވެ: \"އަދި މީހަކު ހައްގު ގޮތުގައި ފުން ވިސްނުމަކުން ވިސްނާ ފިކުރުކޮށްފި ނަމަ، އޭނާއަށް އެނގޭނީ، ﷲ އާ މެދު ހެޔޮކޮށް ހީކުރުމަކީ އެއީ ހެޔޮކޮށް އަމަލުކުރުން ކަމެވެ... ފަހެ އޭނާގެ ހީކުރުންތައް ހެޔޮކުރާ މިންވަރަކުން އޭނާގެ އަމަލުތައް ވެސް ރަނގަޅުވެގެން ދެއެވެ. ނަމަވެސް ހަވާނަފްސަށް ތަބާވާ ހާލު، ހީކުރުން ރަނގަޅުކުރަން އުޅުމީ (އޭނާއަށް) ކުޅަދާނަވާނޭ ކަމެއް ނޫނެވެ.\" [الداء والدواء 27]\nހަގީގީ ބުއްދިވެރީންނަކީ، ހެޔޮ ކަންކަން ކުރުމަށް ލިބޭ ފުރުސަތުތަކުގެ ބޭނުން ރަނގަޅު ގޮތުގައި ހިފާ މީހުންނެވެ. އަދި الله ރުހިވޮޑިގަންނަވާ ކަންކަމުގައި ނޫނީ ވަގުތު ހޭދަ ނުކުރާ މީހުންނެވެ. ކަންނެތްކަމާއި، ފަރުވާކުޑަކަމާއި، މަސައްކަތްނުކޮށް ހަމައެކަނި އުއްމީދުކުރުން ދޫކޮށްލާ މީހުންނެވެ. އެހެނީ އެފަދަ ކަންކަމަކީ އެއްވެސް ފައިދާއެއް ނުވާނޭ ކަންކަމެވެ.\nޢުބައިދު ބިން ޢުމައިރު އައްލައިޘީ ވިދާޅުވެފައި ވެއެވެ: \"އީމާންކަން ވަނީ އުއްމީދުކުރުމަކުން ނޫނެވެ. އެހެނަސް އީމާންކަމަކީ، ވިސްނައިގަނެވޭ ބަހާއި، ކުރެވޭ އަމަލެވެ.\" [السنة لعبد الله بن أحمد 639]\nއެހެންކަމުން އަހަރުމެންގެ މައްޗަށް އޮތީ، ﷲ އާ ބައްދަލުވާނެ ދުވަހަށް ވީ އެންމެ ރަނގަޅަށް ތައްޔާރުވުމެވެ. ލިބޭ ކޮންމެ ފުރުސަތެއްގައި އެ އިލާހާ ކުއްތަންވާން މަސައްކަތްކުރުމެވެ. އެ އިލާހު އަމުރުކުރެއްވި ކަންކަން ކޮށް، ނަހީކުރެއްވި ކަންކަމުން ދުރުވެގަތުމެވެ.\nﷲ މަތިން ޒިކުރުކުރުމާއި، އެ އިލާހަށް ޝުކުރުވެރިވުމާއި، އެންމެ ހެޔޮ ގޮތުގައި އެ އިލާހަށް އަޅުކަންކުރުމުގައި އަޅަމެންނަށް މަދަދާއި ތައުފީގުދެއްވާށިއެވެ.","Dheenuge Magu Majalla\nhttps://t.me/DheenugeMagu/1200"],["މ.މ.އ.","","","ޢަރަބި ބަސް ނޫން ބަހަކުން ދުޢާ ކުރުން\nސ. ނަމާދުގައި ޢަރަބި ބަސް ނޫން ބަހަކުން ދުޢާ ދެންނެވުން ހުއްދަ ވާނެ ހެއްޔެވެ؟\nޖ. ﷲ ގެ ނަންފުޅުން ފަށައިގަންނަމެވެ. އަދި ﷲ އަށް ޙަމްދު ހުއްޓެވެ. އަދި ﷲ ގެ ރަސޫލުއަށް ޞަލަވާތާއި ސަލާމް ހުއްޓެވެ. އަދި އެއަށްފަހުގައި ވެއެވެ.\nފަހެ އަޞްލަކީ އަޅުކަންތަކަކީ ތަޥްޤީފީ ކަންތައްތަކެކެވެ. (ޝަރުޢުގައި އަދި ސުންނަތުގައި އައިސްފައިވާ ގޮތަށް އެއާ ޚިލާފު ނުވާނޭހެން ޢަމަލުކުރުމެވެ.) ވުމާއެކު ޝަރުޢުން އައިސްފައިވާ ގޮތަށް މެނުވީ އެ އަޅުކަންތައްތައް އަދާ ނުކުރަނީހެއް އެ ޞައްޙައެއް ނުވާނެތެވެ. ފަހެ އެހެންކަމުން ނަމާދުގައި ވެސް ޢަރަބި ބަސް ނޫން ބަހަކުން ކިޔައިގެން އެނަމާދު ފުރިހަމަ ވެގެންނެއް ނުވެއެވެ. އެހެންނަމަވެސް، އަލަށް އިސްލާމްވެ ނުވަތަ އިސްލާމް ދީނަށް އަލަށް ވަންނަ ބަޔަކަށް، އަދި އެބައިމީހުންނަށް ޢަރަބި ބަސް ނޭނގޭ ޙާލު، އަދި އެބައިމީހުން ނަމާދު ކުރަން ވެއްޖެ ނަމައީ، ފަހެ ބައެއް ޢިލްމުވެރިން އެބައިމީހުންނަށް އެ ޙާލަތުގައި ފާތިޙާ ސޫރަތުގެ ތަރުޖަމާ ކިޔައި، އަދި ޢަރަބި ބަސް ނޫން ބަހަކުން ދުޢާ ކުރުން ހުއްދަ ކުރެތެވެ. އަދި އެއާއިއެކު އޭނާ ވީހާވެސް އަވަހަކަށް ނުވަތަ އޭނާއަށް ވާނޭ އެންމެ އަވަސް ވަޤުތެއްގައި ޢަރަބި ބަސް ދަސްކޮށް (އެބަހީ ނަމާދުގައި ކިޔާ ދުޢާ، ޛިކުރު، ޤުރުއާން ސޫރަތްތައް) ދަސްކުރުން ވެއެވެ. އެއީ އިސްލާމީ ޝިޢާރުތަކުގެ މަތީގައި އެ އަޅުކަންތައް އަދާކުރުމަށްޓަކައި އެވެ.\nއަޒްހަރު ޔުނިވާރސިޓީގެ އުސްތާޛެއް ކަމަށްވާ އަޙްމަދު އައްޝަރްބާޞީ ބުނެތެވެ: ދުޢާ އަކީ އަޅާގެ ފުށުން ﷲ ޖައްލަ ޖަލާލުހޫ ޙަޟްރަތަށް އެދޭ އެދުމެކެވެ. އަދި މުނާޖާއެކެވެ. އެއީ އިންސާނާ ހެޔޮކަމެއް ތަޙައްޤުޤުކޮށް ޙާޞިލްވުމަށެވެ. ނުވަތަ ނުބައި ކަމަކުން ދިފާޢުވެ ރައްކާތެރިވުމަށެވެ.\nއަދި ކީރިތި ޤުރުއާނުގައި އެކަލާނގެ ވަޙީކުރައްވައެވެ: \"އަދި ތިމަންރަސްކަލާނގެއާމެދު ތިމަންރަސްކަލާނގެ އަޅުން ކަލޭގެފާނާ ސުވާލު ކޮށްފިނަމަ، (ކަލޭގެފާނު ވިދާޅުވާށެވެ!) ފަހެ، ހަމަކަށަވަރުން ތިމަންރަސްކަލާނގެއީ (އެއުރެންނާ) ކުއްތަންވެ ވޮޑިގެންވާ ރަސްކަލާނގެއެވެ. ތިމަންރަސްކަލާނގެ ޙަޟްރަތަށް ދުޢާ ކޮށްފިނަމަ، ދުޢާ ކުރި މީހާގެ ދުޢާ ތިމަންރަސްކަލާނގެ އިޖާބަ ކުރައްވަމެވެ. ފަހެ، އެއުރެން (އެބަހީ: ތިމަންރަސްކަލާނގެ އަޅުން) ތިމަންރަސްކަލާނގެއަށް އިޖާބަދޭހުށިކަމެވެ! އަދި އެއުރެން ތިމަން ރަސްކަލާނގެއަށް އީމާން ވާހުށިކަމެވެ! (އެއީ) އެއުރެންނަށް ތެދުމަގު ލިބުމަށްޓަކައެވެ.\" [އަލް ބަޤަރާ: 186]\nއަދި ޣާފިރު ސޫރަތުގައި ވެއެވެ: \"ތިޔަބައިމީހުން ތިމަން ރަސްކަލާނގެއަށް ދުޢާ ކުރާށެވެ! ތިޔަބައިމީހުންގެ ދުޢާ ތިމަންރަސްކަލާނގެ އިޖާބަ ކުރައްވާ ހުށިކަމެވެ.\" [އާޔަތް: 60]\nއަދި އާލު ޢިމްރާން ސޫރަތުގައި ވެއެވެ: \"ހަމަކަށަވަރުން އިބަ ރަސްކަލާނގެއީ، ގިނައިން ދުޢާ އައްސަވަ ވޮޑިގެންވާ ރަސްކަލާނގެއެވެ.\" [އާޔަތް: 38]\nއަދި ދުޢާތައް އިޖާބަކުރައްވާ، މުޖީބުވަންތަ ފަރާތަކީ ހަމައެކަނި ﷲއެވެ. އަދި ހުސްޠާހިރުވަންތަ އެކަލާނގެއީ، ހުރިހާ ދުޢާއެއް ދެނެވޮޑިގަންނަވާ ފަރާތެވެ. އުޑާއި އަދި ބިމުގައި ވިޔަސް އެއްވެސް ތަނެއްގައި އެކަލާނގެއަށް ފޮރުވިފައިވާ ހަމަ ހިލާ އެއްވެސް ކަމެއް ނުމެވެއެވެ.\nއަދި އަހަރުމެންނަށް އެނގޭ ފަދައިން އިސްލާމީ ބަހަކީ ޤުރުއާންގެ ބަހެވެ. އަދި ޤުރުއާނުގެ ބަހަކީ ޢަރަބި ބަހެވެ. ފަހެ ހަމަ ގައިމުވެސް ﷲ ޤުރްއާން ބާވައިލެއްވީ ބަޔާންވެގެންވާ ޢަރަބި ބަހުންނެވެ. ފަހެ އެހެންކަމުން ކަމުގެ އަސާސަކީ ޤުރްއާންގެ ބަހުން އެއީ ޢަރަބި ބަހުން އިންސާނާ ދުޢާ ވެސް ކުރުމެވެ. އެއީ އޭނާ ނަމާދުގައި ދުޢާ ކުރި ކަމުގައި ވިޔަސްމެ ނުވަތަ ނަމާދުން ބޭރުގައި ދުޢާ ކުރި ކަމުގައި ވިޔަސް މެއެވެ. އަދި ބައެއް ފިޤުހުވެރީން ވަނީ ނަމާދުގެ ޛިކުރުތަކާއި ޢަރަބި ބަހުން ދުޢާ ކުރުން ވާޖިބު ކުރައްވާފައިއެވެ.\nއެހެންނަމަވެސް، ދުޢާ ކުރާ މުސްލިމު މީހާއީ ޢަރައްބަކަށް ނުވެފައި، އަދި އޭނާއީ ޢަރަބި ބަހަށް ޖާހިލު ނުވަތަ ޢަރަބި ބަސް ނޭނގޭ މީހަކަށް ވެފައި އެބަހުން ނުޠުޤު ކުރުމަށް ވާހަކަ ދެއްކުމަށް ކުޅަދާނަ ނުވާ މީހަކު ނަމަ، އެއީ އޭނާ އަލަށް އިސްލާމް ވުމުގެ ސަބަބުން ކަމުގައި ވީތީ، ފަހެ އޭނާއަށް ބައެއް މަޛްހަބު ތަކުގައި ފާތިޙާ ސޫރަތް ޢަރަބި ނޫން ބަހަކުން ކިޔުމަށް ހުއްދަ ދެއްވަތެވެ. ފަހެ އޭނާއަށް އެނގޭ ބަހުން އެސޫރަތުގެ ތަރުޖަމާ ކިޔާނީ އެވެ. އަދި ޤުރުއާނުގެ ރޫމް ސޫރަތުގައި ވެއެވެ: \"އުޑުތަކާއި ބިން ހެއްދެވުމާއި، ތިޔަބައިމީހުންގެ ދޫތަކާއި (އެބަހީ: ބަސްތަކާއި) ކުލަތައް ތަފާތުވެފައިވާކަމީ، އެކަލާނގެ ކުޅަދުންވަންތަކަމުގެ ހެކިތަކުގެ ތެރެއިންވާ ކަމެކެވެ. ހަމަކަށަވަރުން، އެކަމުގައި (އެފަދަ ކަންތައް) ދަންނަމީހުންނަށް ހެކިތަކެއްވާކަން ކަށަވަރެވެ.\" [އާޔަތް: 22].\nއަދި ޢިލްމުވެރިން ވިދާޅުވެފައިވެއެވެ. ހަމަކަށަވަރުން ޢަރަބި ނޫން މުސްލިމު މީހާ، އޭނާ އެބަހުން ނުޠުޤު ކޮށް ވާހަކަ ދައްކަން ޖާހިލުވެ ނޭނގޭ ނަމައީ، އޭނާއަށް އޮތީ އިންސާނުން ކުރެ ޢަރަބި ދަންނަ މީހެއްގެ ކިބައިން އެ ބަސް ދަސްކުރުމަށެވެ. އޭރުން އޭނާ ނަމާދު ކުރާ ހިނދުގައި ފާތިޙާ ސޫރަތް ކިޔަވައި އަދި ޤުރުއާނުން ތިލާވަތު ކުރާ އެއްޗެއް ފަހުމްވެ ދެނެގަތުމަށް ކުޅަދާނަކަން ލިބިގަތުމަށްޓަކައެވެ. އަދި ހަމަ ގައިމުވެސް އިމާމް ޝާފިޢީ ޛިކުރު ކުރައްވާފައިވަނީ ނުވަތަ އެބޭފުޅާ ދެކިލައްވަނީ އެކަމީ (އެބަހީ ޢަރަބި ބަސް ދަސްކުރުމީ) ކޮންމެ މުސްލިމެއްގެ މައްޗަށްވާ ފަރުޟެއް ކަމުގައި އެވެ.\nއަދި އެންމެ މޮޅަށް ދެނެވޮޑިގަންނަވަނީ ﷲ އެވެ. ތަރުޖަމާގެ އަޞްލުގެ ލިންކު: https://fatwa.islamonline.net/9266\nސ. ޤުނޫތު ދުޢާ ޢަރަބި ބަސް ނޫން ބަހަކުން ހުއްދަ ވާނެ ހެއްޔެވެ؟ މިޘާލަކަށް ޖަރުމަނުގެ ބަހުން، އަޑު ހަރުކޮށް، އިމާމެއްގެ ފަހަތުގައި އެވެ. އަދި މައުމޫމުން ތަކުގެ ތެރޭގައި ޢަރަބި ބަސް ނުޠުޤު ކުރަން އެނގޭ އެ ބަސް ދަންނަ ބަޔަކު ފަހަތުގައި ވަނި ކޮށެވެ؟...\nޖ. ނަމާދުގައި ޢަރަބި ބަސް ނޫން ބަހަކުން ދުޢާ ކުރުމާއި މެދުގައި ފިޤުހުވެރީން ވަނީ އިޚްތިލާފު ވެލައްވާފައި އެވެ.\nފަހެ ޙަނަފީން ބުނުއްވަނީ ނަމާދުގައި އެގޮތަށް ދުޢާ ކުރުމީ ތަޙްރީމް ގޮތަކަށް (ޙަރާމް ގޮތެއްގައި) މަކުރޫހަ ކަމަށެވެ. އަދި ނަމާދުން ބޭރުގައި ތަންޒީހު ގޮތަކަށް (މަކުރޫހަ ގޮތެއްގައި) މަކުރޫހަ ކަމަށެވެ.\nއަދި ޢަރަބި ނޫން ބަހަކުން ދުޢާ ކުރުން މާލިކީން ޙަރާމް ކުރައްވަތެވެ.\nއެހެނަސް ޝާފިޢީންނާއި މެދު ދަންނައެވެ. ފަހެ އެބޭފުޅުން މައުޘޫރުކޮށް ވާރިދުވެގެން އައިސްފައިވާ ދުޢާތަކާއި އަދި އެނޫން ދުޢާ ތަކާއި ދެމެދު ފަރަޤު ކުރައްވަތެވެ. ފަހެ މައުޘޫރުކޮށް ސުންނަތުން އައިސްފައިވާނަމަ ފަހެ އެކަމަށް ތިން ޤަޥްލެއް ބުނުމެއް ވާރިދުވެފައި ވެއެެވެ. އޭގެތެރެއިން އެންމެ ޞައްޙަ ކަމަށް ބެލެވެނީ: ހަމަކަށަވަރުން ޢަރަބި ބަސް އެނގުމަށް ކުޅަދާނަ ނުވާ މީހާއަށް އޭނާއަށް އެގޮތް ހުއްދައެވެ. އެހެނަސް އެކަމަށް ކުޅަދާނަ މީހަކަށް ހުއްދަ ވެގެންނެއް ނުވެއެވެ. ފަހެ ކުޅަދާނަ ވެގެންވާ މީހާ އެގޮތަށް ކަންތައް ކުޅައީ ނަމަ އޭނާގެ ނަމާދު ބާޠިލު ވެއްޖެއެވެ.\nއަދި ޙަންބަލީން ވެސް ދެކިލައްވަނީ މިފަދައިންނެވެ. އަދި ތިޔަ އަހުރަވެތި ސުވާލު ކުރި ބޭފުޅާއަށް އަހަރެމެން ބުނަމެވެ. މުސްލިމުންގެ އިމާމް އަކަށް ﷲ ގެ ފޮތް ދަސް ޙާފިޡު، ރައްކާތެރި، ޢަރަބި ބަސް ދަންނަ މީހަކު އިމާމް ކަމަށް އަރުވާށެވެ. އަދި އެނޫން އެފަދަ ކަމުވޮށޭ އެކަށީގެންވާ ފަރާތެއް ނެތް ނަމަ ތިޔަ ހިނގާ ދިޔަ ޙާދިޘާގައި މައްސަލައެއް ނެތެވެ.\nއަލް މުޥައްސަޢަތު އަލް ފިޤްހިއްޔާ އަލް ކުވައިތިއްޔާގައި އައިސްފައިވެއެވެ: ޙަނަފީންގެ ކިބައިން ނަޤުލު ވެގެން އައިސްފައި ވަނީ ޢަރަބި ބަސް ނޫން ބަހަކުން ދުޢާ ކުރުން މަކްރޫހަ ކަމަށެވެ. އެހެނީ ޢަޖަމީންނަށް (رطانة) ރަޠާނަތު ބަހުރުވަ ޢުމަރު ރަޟިޔަ ﷲ ތަޢާލާ ޢަންހު ނަހީކޮށް މަނާ ކުރައްވާފައިވެއެވެ. އަދި ރަދީފުގައިވާ ގޮތުން އައް ރަޠާނަތުއަކީ: ޢަޖަމީ ބަސްކޮށާރެވެ. (ޢަރަބީން ނޫން ބަޔަކީ ޢަޖަމީންނެވެ.) އަދި ޡާހިރު ފާޅުވާ ތަޢުލީލަކީ (އޮޅުން ފިލާ އެއްޗަކީ): ޢަރަބި ބަސް ނޫން ބަހަކުން ދުޢާ ކުރުމުގައި ކުރިން ވެސް ޚިލާފުވެފައި ވާކަމެވެ. އަދި އެކަމުގައިވާ މަކުރޫހަ ކަމީ ތަންޒީހީ މަކުރޫހަ ކަމެކެވެ. (ޙަރާމް ޙުކުމްގެ ދަރަޖައިގައެއް ނޫނެވެ.) އަދި ޢަޖަމީ ބަހަކުން ނަމާދުގައި ދުޢާ ކުރުން ތަޙްރީމް ގޮތަކަށް މަކުރޫހަވެ އަދި ނަމާދުން ބޭރުގައި ތަންޒީހު ގޮތަކަށް މަކުރޫހަވުން މި ބީދައިން ދުރުވެގެންނެއް ނުވެއެވެ.\nއަދި މާލިކީން ދެކިލައްވަނީ ޢަރަބި ބަސް ނޫން ބަހަކުން ދުޢާ ކުރުން ޙަރާމް ކަމަށެވެ. އެއީ ޝިހާބުއްދީން އަލް ޤަރާފީ އަލް މާލިކީގެ ފުށުން އިބްނު ޢާބިދީން ނަޤުލު ކުރައްވާފައިވާ ބަސްކޮޅަށް ބިނާކޮށެވެ. އެ ބަސްކޮޅުން ހެކިދެނީ އެކަމުގައި ތަޢުޡީމުކުރުން ނުވަތަ މާތްކޮށް މަތިވެރިކުރުމުގެ ބައި ނަފީކުރުން ޝާމިލްވެ އެކުލެވޭތީއެވެ. އަދި އަލް ޤަރާފީގެ ބަސް; ޢަޖަމީ ބަހުރުވައިގެ މަޢަނައިގެ ގޮތުން މަޖުހޫލުކަމަށް އައް ލައްޤާނީ އަލް މާލިކީ އެ ބަސް ހެކިކޮށް ނަގައެވެ. އަދި އެކަމުގައި އޭރުން ރުބޫބިއްޔަތުގެ ޖަލާލްވަންތަކަން މަތިވެރިވަންތަކަން ނަފީކުރުން ޝާމިލްވެއެވެ. އެހެނެއްކަމަކު އޭގެ މާނަ އެނގިގެން ނަމަ، ފަހެ ނަމާދުގައި އާއި އެނޫން ޙާލަތުގައި ވެސް އެ އިސްތިޢުމާލް ކޮށް ބޭނުން ކުރުން މުޠުލަޤުކޮށް ހުއްދައެވެ. އެއީ އެކަލާނގެ ތަޢާލާގެ މި ބަސްފުޅަށް ބިނާކޮށެވެ: \"އަދި އާދަމްގެފާނު ހުރިހާ ތަކެއްޗެއްގެ ނަންތައް އެކަލާނގެ އުނގަންނަވައި ދެއްވިއެވެ.\" އަދިވެސް އެކަލާނގެ މިބަސްފުޅެވެ: \"އަދި ތިމަންރަސްކަލާނގެ އެއްވެސް ރަސޫލަކު، އެބޭކަލެއްގެ ޤަޥްމުގެ ދުލުން (ބަހުން) މެނުވީ ނުފޮނުއްވަމެވެ. އަދި މިއީ އައް ދުސޫޤީ އައް ޝާފިޢީ ވެސް ޞަރީޙަކުރައްވާ ދެކިލެއްވި ގޮތެވެ.\nއަދި ޝާފިޢީން މިކަމުގައި ފަޞްލުކޮށް (ބައިތަކަކަށް ބައްސަވައި) ބަސް ގެންނެވިއެވެ. ފަހެ އެބޭފުޅުން ބުނުއްވިއެވެ: ނަމާދުގައި ދުޢާ ކުރުން ވާނީ، އެހެންޏާ މައުޘޫރުކޮށެވެ.(ސުންނަތުން ވާރިދުވެފައިވާ ދުޢާ އެވެ.) އެހެންޏާ މައުޘޫރުކޮށް ނޫނެވެ. އަދި މައުޘޫރުކޮށް އައިސްފައިވާ ދުޢާތަކާއި މެދު ދަންނައެވެ.\nފަހެ އޭގައި ވަނީ ތިން ވަޖުހެވެ: އޭގެ އެންމެ ޞައްޙަކަން ބޮޑީ، އަދި ޙަންބަލީން ދެކިލައްވާ ގޮތާއި އެއްގޮތްވެސް ވަނީ: އެއީ ޢަރަބި ބަހަށް ނުކުޅެދޭ މީހާއަށް ޖާއިޒު ހުއްދަ ކަމެވެ. އެހެނަސް ޢަރަބި ބަހަށް ކުޅަދާނަ މީހަކަށް ހުއްދަ ނޫން ކަމެވެ. އަދި ކުޅަދާނަ މީހާ އެނޫން ބަހަކުން އެ ދުޢާ ކޮށްފި ނަމަ އޭނާގެ ނަމާދު ބާޠިލު ވެއްޖެއެވެ.\nއަދި ދެވަނައަށް: އެއީ ޢަރަބި ބަސް ދަންނަ ވެސް އަދި އެ ނުދަންނަ އެނޫން މީހުންނަށް ވެސް ޖާއިޒު ހުއްދަ އެވެ.\nއަދި ތިންވަނައަށް: އެއީ ޟަރޫރަތަކައިގެން ނޫނީ އެއިން އެކަކުން ކުރެ އެކަކަށްވެސް ހުއްދައެއް ނޫނެވެ. އަދި މައުޘޫރުކޮށް އައިސްފައި ނުވާ ދުޢާތައް (ނަމާދުގައި ކިޔުން ސުންނަތުން ޘާބިތުނުވާ ދުޢާތައް)، ފަހެ އެގޮތަށް ނަމާދުގައި ޢަޖަމީ ބަހަކުން އަމިއްލައަށް ދުޢާ ގެނެސް އަމިއްލައަށް ދުޢާ އުފައްދާ އެހެން ހެދުން ހުއްދައެއް ނޫނެވެ. އެކަމުގައި އޮތް ޤަޥްލަކީ ނުވަތަ ބުނުމަކީ އެންމެ ބުނުމެކެވެ. އެއީ ޖާއިޒު ކަމެއް ނޫން ކަމެވެ. ދެން ބާކީ އޮތް ޛިކުރުތައް، ފުރަތަމަ ތަޝައްހުދު (އައްތަޙިއްޔާތު) އަދި ޞަލަވާތް ފަދަ ޛިކުރުތަކާއި އަދި ތަކުބީރުތަކާއި އެފަދަ ޢިބާރާތްތައް ކުރިން ފުރަތަމައަށް އިސްވެ ބުނެވުނު ޤަޥްލު ފަދައިން ޢަޖަމީ ބަހުރުވައިން ދުޢާ ކުރުން ޖާއިޒު ހުއްދައެވެ. އިސްތިޘްނާ ކުރަނީ އޭގެ ހުއްދަ ކަމުގައި ނުކުޅަދާނަ މީހާއެވެ.\nއޭނާއަށް ވާ ވަޖުހުތަކަކީ އެންމެ ޞައްޙައީ: ޖާއިޒު ހުއްދައެވެ. އަދި ދެވަނައަށް: ނުވާނެއެވެ.\nއަދި ތިންވަނައަށް: ހުއްދަ ވެފައި އޭނާ ކުށު ސަޖިދަކުރުން މަޖުބޫރު ވުމެވެ. އަދި ބުނެވެއެވެ: އޭނާ ޢަރަބި ބަހަށް ފަރިތަ ނޫން ނަމަ ދަސް ނޫން ނަމަ ހުރިހާ ޛިކުރުތަކެއް ޢަޖަމީ ބަހުން ދުޢާ ކުރުމެވެ. އަދި ޢަރަބި ބަހަށް ފަރިތަނަމަ ޢަރަބި ބަހުން ދުޢާ ކުރުމެވެ. ފަހެ އެއާއި ޚިލާފުވެ މިޘާލަކަށް ފާރިސީ ބަހުން ކޮށްފި ނަމަ: ފަހެ ތަޝައްހުދު އާއި ސަލާމް ފަދަ ވާޖިބުތައް އެހެން ކިޔުން ހުއްދަ ވެދެއެވެ. އަދި ތަސްބީޙަ އާއި އިފްތިތާޙު ފަދަ ސުންނަތްތައް އެހެން ކިޔުން ޖާއިޒު ހުއްދަވެދެއެވެ. އަދި އެގޮތް ރަނގަޅުނުވެ އޭނާ ގޯސްކޮށް ހެދިއްޖެކަން ގައިމެވެ. ތަރުޖަމާގެ ލިންކުގެ އަޞްލު: https://fatwa.islamonline.net/7865\nސ. ޢަރަބި ބަސް ނޫން ބަހަކުން ނަމާދު ޖާއިޒު ވާނެ ހެއްޔެވެ؟ ނަމާދު ކުރުމަށްޓަކައި ފާތިޙާ ސޫރަތް ތަރުޖަމާ ކުރުމަށް ރަސޫލާ ޢަލައިހިއް ސަލާމް ޞަޙާބީންނަށް އަމުރު ކުރެއްވި ކަން އެއީ ޞައްޙަ ވާހަކައެއް އެއް ހެއްޔެވެ؟\nޖ. ﷲ އަށް ޙަމްދު ހުއްޓެވެ. އަދި ﷲ ގެ ރަސޫލާއަށާއި އެކަލޭގެފާނުގެ އާލުންނާއި އަދި ޞަޙާބީންނަށް ޞަލަވާތާއި ސަލާމް ހުއްޓެވެ. އެއަށްފަހު ދަންނައެވެ: ފަހެ ނަމާދުގައި ކިޔާ ތަކެތީގެ ތެރޭގައި ޤުރުއާނާއި އަދި އެނޫން ޛިކުރު ތަކާއި، އަދި އޭގެއިން ފަރުޟާއި އަދި މުސްތަޙައްބު ވެއެވެ. އަދި އެކަމުގައި ޢިލްމުގެ އަހުލުވެރީންގެ މެދުގައި އޮތް ޚިލާފުތަކާއި އޭގެ ތަރުޖަމާތަކަކީ ދިގު ބައެކެވެ.\nފަހެ ޢަރަބި ނޫން ބަހަކުން ކިޔުމަކީ، މާލިކީންނާއި ޝާފިޢީންނާއި އަދި ޙަންބަލީންގެ ޖުމްހޫރު ޢިލްމުވެރީންގެ އަރިހުގައި މަނަޢަ ވެގެންވާ ކަމެކެވެ. އެއީ އޭނާ ޢަރަބި ބަހަށް ފަރިތަ ވިޔަސްމެ ނުވަތަ ފަރިތަ ނުވިޔަސްމެއެވެ. އެހެނީ ﷲ ޢައްޒަ ވަޖައްލަ އަމުރުފުޅު ކުރައްވާފައިވާ ޤުރްއާން ކިޔުއްވުމަށެވެ. ފަހެ އެކަލާނގެ ވަޙީކުރެއްވިއެވެ: \"ފަހެ ޤުރުއާނުން ފަސޭހަވީ މިންވަރެއް ތިޔަބައިމީހުން ކިޔަވާށެވެ!\" [އަލް މުއްޒައްމިލް: 20]. އަދި ޤުރުއާން ބާވައިލެއްވިގެން ވަނީ ޢަރަބި ބަހުންނެވެ. އިބްނު ޤުދާމާ އަލް މަޤްދިސީ އަލް ޙަންބަލީ އެބޭފުޅާގެ އަލް މުޣްނީގައި ވިދާޅުވެފައިވެއެވެ: \"އަދި ޢަރަބި ބަސް ނޫން ބަހަކުން ކިޔުމަކަށް އޭނާއަކަށް ހުއްދައެއް ނުލިބެއެވެ. އަދި ޢަރަބިން އޮތް ސީދާ އެލަފްޡު ނޫން ލަފްޡަކަށް ބަދަލު ކުރުމަކަށްވެސް ހުއްދަ ނުވެއެވެ. އެއީ އޭނާ ކިތަންމެ ރީއްޗަށް ކިޔެވި ނަމަވެސް ނުވަތަ ނޫން ނަމަވެސް މެއެވެ. އަދި އެކަމަށް އައްޝާފިޢީ އާއި އަބޫ ޔޫސުފް އަލް ޙަނަފީ އާއި އަދި މުޙައްމަދު އައްޝައިބަނީ އަލް ޙަނަފީ ބުނުއްވައިފައި ވެއެވެ. އަދި އަބޫ ޙަނީފާ ބުނުއްވިއެވެ: އެގޮތް ޖާއިޒެވެ. އަދި އަބޫ ޙަނީފާގެ ބައެއް އަޞްޙާބުން (އެކުގައިވި ބޭކަލުން) ބުނުއްވިއެވެ: އެހެނަކުންނެއް ނޫނެވެ. އެހެނެއްކަމަކު ހުއްދަވެ ޖާއިޒު ވަނީ ޢަރަބި ބަހަށް ފަރިތަ ނޫން ބަޔަކަށެވެ.\" [އިބްނު ޤުދާމާގެ ބަސްކޮޅު މިހާ ހިސާބަށް ނިމުނީއެވެ.].\nއަދި މިފަދައިން ޢިލްމުވެރިން ވަނީ މުކައްލަފު މީހާގެ މައްޗަށް އެބަހީ ކުޅަދާނަކަން ލިބިގެންވާ މީހާ ދަތުރު ކޮށްގެން ނަމަވެސް އެންމެ ކުޑަމިނުން ފާތިޙާ ސޫރަތް ދަސްކުރުން ވާޖިބު ކުރައްވާފައި އެވެ. ފަހެ އެ ދަސްކުރަން ކުޅަދާނަ ނުވެއްޖެނަމަ އޭނާގެ ފަރުޟާއި މެދު އެބޭކަލުން އިޚްތިލާފުވެލައްވަތެވެ. ފަހެ އެބޭކަލުންގެ ތެރެއިން އެއްބައިބޭކަލުން ދެކިލައްވަނީ އޭނާ ނޫން އެކަމަށް ކުޅަދާނަ ފަރިތަ މީހެއް އިމާމެއްގެ ފަހަތުގައި ކުރުން ވާޖިބު ކަމަކަށެވެ. އަދި މިއީ މާލީކީ މަޛްހަބުގެ ޤަޥްލެކެވެ.\nއަދި އެބޭކަލުންގެ ތެރެއިން އަނެއް ބައި ބޭކަލުން ދެކިލައްވަނީ، އޭނާ ޤުރްއާންއާއި ނުވަތަ ޛިކުރުގައި އޭނާއަށް އެނގޭ މިންވަރުގެ ބައިން އެބައިގެ ބަދަލުގައި ކިޔުން ވާޖިބު ކަމަކަށެވެ. އަދި ފާތިޙާގެ ބަދަލުގައި ޛިކުރު ތަކުގެ ތަރުޖަމާ ކިޔުން ޝާފިޢީން ޖާއިޒު ކޮށް ހުއްދަ ކުރެތެވެ. އަދި އަބޫ ޔޫސުފްއާއި އަދި މުޙައްމަދު އައް ޝައިބާނީ، އެއީ އަބޫ ޙަނީފާގެ ދެ އަޞްޙާބުން ނުވަތަ ދަރިވަރުންނެވެ. (އެއީ ޙަނަފީ މަޛްހަބުގެ އެންމެ ފުންނާބު އުސް ދެ ޢިލްމުވެރީންނެވެ.) އެ ދެފަރާތް ދެކިލައްވަނީ ނަމާދު ކުރާ މީހާ ޢަރަބި ބަހަށް ފަރިތަ ވެފައި ޢަރަބި ބަސް ދަންނަ ކަމުގައި ވާނަމަ، އޭނާ އެނޫން ބަހަކުން ޤުރުއާން ކިޔެވުން ޖާއިޒު ނޫން ކަމަށެވެ. އަދި ޢަރަބި ބަސް ނޭނގި ފަރިތަ ނޫން ނަމަ ޖާއިޒު ކަމަށެވެ. އެހެނަސް އަބޫ ޙަނީފާ ދެކޭ ގޮތުގައި ފާރިސީ ބަހުން ވެސް ކިޔެވުން ޖާއިޒެވެ. އަބޫ ޙަނީފާގެ ރައުޔުގައި އެފަދައިން ކިޔުން ހުއްދައެވެ. އެކަމަކު ފަހުން މި ޤަޥްލިން އަބޫ ޙަނީފާ ރުޖޫޢަވެ، އަނެއް ދެ ފަރާތުގެ ޤަޥްލަށް އެނބުރި ރުޖޫޢަ ވިކަމުގައި ވެއެވެ. އެހެނެއްކަމަކު ތަކުބީރާއި އަދި ތަޝައްހުދުގައްޔާއި އަދި ނަމާދުގެ އެހެނިހެން ޛިކުރުތަކާއި މެދުގައި، ފަހެ ނަމާދު ކުރާ މީހާ ޢަރަބި ނޫން ބަހަކުން ތަކުބީރު ކިޔައިފިނަމަ، އެކަމުގައި އަބޫ ޙަނީފާ ދެކެނީ އެކަން މުޠުލަޤުކޮށް ޖާއިޒު ހުއްދަ ކަމަށެވެ.\nއަދި ޖުމްހޫރު ބޭކަލުން އެކަމުގައި ޝަރުޠު ކުރައްވަނީ އޭނާއަށް ޢަރަބި ބަސް ނޭނގޭ ކުޅަދާނަ ނޫން ނަމަ މައްސަލަ ނެތަސް އޭނާ ޢަރަބި ބަސް އުނގެނުމަށް، އަދި އުނގެނިއްޖެ ހިނދު އެޝަރުޠު ކެނޑި ހުއްދަ ނުވާނެކަމަށެވެ.\nއަދި މާލިކީން އެކަމުގައި އިޚްތިލާފުވެލައްވަތެވެ. އެއީ އޭނާ ތަކުބީރު ޢަރަބިން ކިޔުމަށް ކުޅަދާނަ ނުވާނަމަ، ފަހެ އެބޭކަލުންގެ ތެރޭގައި ޝާފިޢީ މަޛްހަބާއި އަދި ޙަންބަލީ މަޛްހަބުގެ ޤަޥްލަށް އެއްބަސް ވެލައްވާ އެއްބައިބޭކަލުން ވެއެވެ. އެއީ އޭނާ އެ ޙާލަތުގައި ތަކުބީރުގެ ތަރުޖަމާ ކިޔުމަށެވެ. އަދި އޭގެ ތެރެއިން އަނެއް ބައި ބޭކަލުން ބުނުއްވައިފައި ވަނީ އެގޮތް ވެއްޓެއެެވެ. ހުއްދަ ނޫން ކަމަށެވެ.\nއިބްނު ޤުދާމާ އަލް މަޤްދިސީ އަލް ޙަންބަލީ އެބޭފުޅާގެ އަލް މުޣްނީގައި ވިދާޅުވެފައިވެއެވެ: \"އަދި އެކަމަށް ކުޅަދާނަކަން ލިބިފައިވާ މީހާ ޢަރަބި ނޫން ބަހަކުން ތަކުބީރު ކިޔުމަށް އޭނާއަކަށް ހުއްދައެއް ނުލިބެއެވެ. އަދި މިފަދައިން އައްޝާފިޢީ އާއި އަދި އަބޫ ޔޫސުފްއާއި އަދި މުޙައްމަދު އައް ޝައިބާނީ ވިދާޅުވެލައްވާފައިވެއެވެ. އަދި އަބޫ ޙަނީފާ ބުނުއްވިއެވެ: އޭނާއަށް ހުއްދަ ލިބެއެވެ.\" [އިބްނު ޤުދާމާގެ ބަސްކޮޅު މިހާ ހިސާބަށް ނިމުނީއެވެ.].\nއެހެނެއްކަމަކު، ފަހު ތަޝައްހުދު ނުވަތަ ފަހު އައްތަޙިއްޔާތާއި އަދި ނަބިއްޔު ﷺ ގެ މައްޗަށް ޞަލަވާތް ކިޔުމުގައި، ޢަރަބި ބަހަށް ކުޅަދާނަ ނޫން މީހެއް ނަމަ ފަހެ އެނޫން ބަހަކުން އެ ދެބައި ކިޔުން ހުއްދަ ޖާއިޒެވެ. އަދި ކުޅަދާނަކަން ލިބިގެންވާ މީހަކަށް ވެއްޖެނަމަ ޖާއިޒެއް ނޫނެވެ. މިއީ ޝާފިޢީ މަޛްހަބުގެ ޤަޥްލެވެ.\nއަދި މާލިކީ މަޛްހަބާއި މެދު ދަންނައެވެ. ފަހެ އެބޭކަލުންގެ މަޛްހަބުގެ ޡާހިރަކީ ކުޅަދާނަ މީހެއް ނަމަ އެކަން މަކްރޫހަ ކަމެވެ. އަދި ކުޅަދާނަ ނޫން މީހެއް ނަމަ ޖާއިޒު ކަމެވެ. އެއީ އަލްޚަރްޝީ އަލްމާލިކީގެ ޝަރަޙަ ކުރައްވާފައިވާ މުޚްތަޞަރު ޚަލީލް ފޮތުގައި ބުނުއްވައިފައިވާ ފަދައިންނެވެ. އެފޮތުގައި އައިސްފައިވެއެވެ: \"އަދި ނަމާދުގައި ކިޔޭ ދުޢާތަކާއި އަދި އިޙްރާމްއާއި އަދި ޙަލްފްކުރުމުގައި ފަދައިން (ﷲ ގަންދީ ހުވާ ކޮށް ހެކިކުރުމުގައި) ޢަރަބި ބަހަށް ކުޅަދާނަ ވެފައި ޢަޖަމީ ބަހުން އެކަން ކުރުން މަކުރޫހަ ވެގެން ވެއެވެ. އަދި ނަމާދު ނޫން ޙާލަތުގައި ނުވަތަ ނަމާދުން ބޭރުގައި އެގޮތަށް ދުޢާ ކުރުމުގައި މައްސަލައެއް ނެތެވެ. އަދި މަފްހޫމަކީ އެނގިގެންދާ ކަމަކީ ވެސް އެކަން ޖާއިޒު ވަނީ ކުޅަދާނަ ނޫން މީހާއަށެވެ.\" [އަލް ޚަރްޝީގެެ ބަސްކޮޅު މިހާ ހިސާބަށް ނިމުނީއެވެ.].\nއަދި ސަލާމް ދިނުމާއި މެދު ދަންނައެވެ. ފެހެ ޢަރަބި ބަހަށް ކުޅަދާނަ ނުވެއްޖެނަމަ އެނޫން ސަލާމް ދިނުން އޭނާއަށް ޖާއިޒު ހުއްދައެވެ. އެހެނެއްކަމަކު ނަމާދުގައި ދުޢާތައް ޢަރަބި ބަހުން ނޫން ބަހަކުން ކުރުމުގައި ފަހެ ޙަނަފީން ކިބައިން ނަޤުލު ވެވިގެން އައިސްފައިވަނީ އެއީ މަކްރޫހަ ކަމެއް ކަމުގައި އެވެ. އަދި މާލިކީ މަޛްހަބުން ވެސް ފަހުމްވާ ގޮތަކީ މިއީ އެވެ.\nއެއީ ކުރިން މިދެންނެވި ފަދައިން އަލް ޚަރްޝީގެ ކިބައިން ނަޤުލު ވެވިގެން އައިސްފައިވާ ބީދައިންނެވެ. އަދި ޝާފިޢީން މިކަމުގައި ފަޞްލުކޮށް (ބައިތަކަކަށް ބައްސަވައި) ބަސް ގެންނެވިއެވެ. ފަހެ އެބޭކަލުން ބުނުއްވިއެވެ: ނަމާދުގައި ދުޢާ ކުރުން ވާނީ، އެހެންޏާ މައުޘޫރުކޮށެވެ.(ސުންނަތުން ވާރިދުވެފައިވާ ދުޢާތަކެވެ.) އެހެންޏާ މައުޘޫރުކޮށް ނޫނެވެ. (ސުންނަތުން ޘާބިތުނުވާ ދުޢާތަކެވެ.) އަދި މައުޘޫރުކޮށް އައިސްފައިވާ ދުޢާތަކާއި މެދު ދަންނައެވެ. ފަހެ އޭގައި ވަނީ ތިން ވަޖުހެވެ: އޭގެ އެންމެ ޞައްޙަކަން ބޮޑީ، އަދި ޙަންބަލީން ދެކިލައްވާ ގޮތާއި އެއްގޮތްވެ އެއްބަސް ވަނީ: އެއީ ޢަރަބި ބަހަށް ނުކުޅެދޭ މީހާއަށް ޖާއިޒު ހުއްދަ ކަމެވެ. އެހެނަސް ޢަރަބި ބަހަށް ކުޅަދާނަ މީހަކަށް ހުއްދަ ނޫން ކަމެވެ. އަދި މައުޘޫރުކޮށް އައިސްފައި ނުވާ ދުޢާތަކާއި މެދު ދަންނައެވެ. (ނަމާދުގައި ކިޔުން ސުންނަތުން ޘާބިތުނުވާ ދުޢާތައް)، ފަހެ އެގޮތަށް ނަމާދުގައި ދުޢާތައް ޢަޖަމީ ބަހަކުން އަމިއްލައަށް ގެނެސް އަމިއްލައަށް ދުޢާ އުފައްދާ އެހެން ހެދުން ހުއްދައެއް ނޫނެވެ. އެކަމުގައި އޮތް ޤަޥްލަކީ ނުވަތަ ބުނުމަކީ އެންމެ ބުނުމެކެވެ. އެއީ ޖާއިޒު ކަމެއް ނޫން ކަމެވެ. މިއީ ނަމާދުގައި ޢަރަބި ނޫން ބަހަކުން ނަމާދުގައި ކިޔާ ތަކެތި ކިޔުމުގެ މައްސަލައިގައި މަޛްހަބުތަކުގެ ޢިލްމުވެރީންގެ ތަފްޞީލުތަކެވެ.\nއަދި ސުވާލު ކުރެއްވި ބޭފުޅާ އިޝާރާތް ކުރައްވާފައިވާ ތިޔަ ޙަދީޘް އާއި މެދު ދަންނައެވެ. ފަހެ ތިމަޢަނައިގައިވާ އެއްވެސް ޙަދީޘް ބަސްފުޅެއް އަހަރުމެންނަށް އެނގިފައެއް ނުވެއެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ. ތަރުޖަމާގެ އަޞްލުގެ ލިންކު: https://www.islamweb.net/ar/fatwa/35811/\nސ. ފައިދާ ލިބިގަތުމުގެ އެދުމުގައިއެވެ... އަހަރެންނާައި އެކުގައި ބަންގާޅު މީހަކު މަސައްކަތް ކުރެއެވެ. އަދި އޭނާ ސުވާލު ކުރެއެވެ: ސަޖިދައިގައި ވާ ހިނދު، އަދި سبحان ربي الأعلى (މާނައީ: އެންމެ މަތިވެރި ވަންތަ އަހުރެންގެ ރައްބުގެ ހުސްޠާހިރުވަންތަ ކަމާއިއެވެ.) މިފަދައިން ދުޢާ (ޢަރަބި ބަހުން) 3 ފަހަރު ކިޔުމަށް ފަހުގައި، އޭނާ ބޭނުންވަނީ ﷲ އަށް އިތުރު ދުޢާ ކުރުމަށެވެ. ފަހެ އެހެނަވެއްޖެނަމަ އެ ޙާލަތުގައި އޭނާ އަމިއްލަ ޚާއްޞަ ބަހުން ދުޢާ ކުރުން ޞައްޙަ ވާނެ ހެއްޔެވެ؟ ނުވަތަ އޭނާއަށް އޮތީ ހަމަ ޢަރަބި ބަހުން ދުޢާ ކުރުން ހެއްޔެވެ؟\nޖ. ޙަމްދު ލިބިވޮޑިގެންވަނީ ﷲ އަށެވެ. އަދި ޞަލަވާތާއި ސަލާމް ލެއްވިގެން ވަނީ ﷲގެ ރަސޫލާއަށާއި އެކަލޭގެފާނުގެ އާލުންނާއި ޞަޙާބީންގެ މައްޗަށެވެ. އެއަށްފަހު ދަންނައެވެ:\nނަމާދުގައި ޢަރަބި ނޫން ބަހަކުން ދުޢާ ކުރުމުގެ ޙުކުމާއި މެދުގައި ޢިލްމުގެ އަހުލުވެރީންގެ މެދުގައި އިޚްތިލާފުވެލައްވާފައި ވެއެވެ. ފަހެ އެބޭކަލުންގެ ތެރެއިން އެއްބައިބޭކަލުން އެކަން މަނަޢަ ކުރައްވަތެވެ. އަދި އަނެއްބައި ބޭކަލުން އެކަން ޖާއިޒު ކޮށް ހުއްދަ ކުރައްވަތެވެ. އަދި އަނެއްބައި ބޭކަލުން އެކަން ފަޞްލު ކުރައްވާ، ބައިތަކަކަށް ބައްސަވާލައްވައި، އެކަމަށް ކުޅަދާނަ މީހާ ޢަރަބި ބަހުން ދުޢާ ކުރުމަށް އަދި އެކަމަށް ނުކުޅަދާނަ މީހާއަށް ހުއްދަކަމުގައި މިފަދައިން ބައްސަވާލައްވައެވެ. އަދި ސީދާ ވަޙީގެ ނައްޞަކުން މިއިން ޤަޥްލު ތަކުގެ ތެރެއިން އެއްވެސް ޤަޥްލެއް ރާޖިޙު ކޮށްދެއްވާފައި ނުވަތަ އެފަދައިން ބަޔާންކޮށް ދެއްވާފައި އައިސްފައި ނުވެއެވެ. ވުމާއި އެކު - إن شاء الله تعالى - ރަނގަޅު ގޮތެއް ކަމުގައި ބެލެވެނީ، ނުވަތަ ރަނގަޅު ގޮތް ކަމުގައި ވުމީ، އޭނާ، އޭނާއަށް ކުޅަދާނަ ނަމަ ޢަރަބި ބަހުން ދުޢާ ކުރުމެވެ. އެއާއިއެކުގައި އެ ދުޢާތަކުގެ މަޢަނާ ފަހުމްވެ ހުރެ އެފަދައިން ދުޢާ ކުރުން އެއީ އޭނާއަށް އެންމެ އަޥްލާ ގޮތެވެ. އަދި ދުޢާތަކުގައި ޖާމިޢުކޮށް (ގިނަ ހެޔޮގޮތް މިންވަރުކުރެއްވުމަށް އެކުލެވިގެންވާ) މުޚްތަޞަރު (ކުރު) ވާރިދުވެފައިވާ ދުޢާތައް އިޚްތިޔާރު ކުރުން ހުއްޓެވެ.\nމިޘާލަކަށް: اللهم إني أسألك الهدى والتقى والعفاف والغنى. (މާނައީ: ހައްދަވާ ބޮޑު ކުރެއްވި ޔާ ﷲ! މި އަޅާ އިބަރަސްކަލާނގެ ޙަޟްރަތުން އެދެނީ ހިދާޔަތާއި އަދި ތަޤްވާވެރިކަމާއި އަދި އަބުރުވެރިކަމާއި އަދި މުއްސަނދިކަމެވެ.)\nاللهم إني أسألك الجنة، وأعوذ بك من النار. (މާނައީ: ހައްދަވާ ބޮޑު ކުރެއްވި ޔާ ﷲ! މި އަޅާ އިބަރަސްކަލާނގެ ޙަޟްރަތުން އެދެނީ ސުވަރުގެ ލިބުމަށެވެ. އަދި އިބަރަސްކަލާނގެ މި އަޅާ ނަރަކައިން ރައްކާތެރި ކުރެއްވުމަށެވެ.)\nމިފަދަ މިނޫންވެސް މުޚްތަޞަރު ދުޢާ ތަކެވެ. އެ ދުޢާ ތަކުގައި ދުނިޔެއާއި އާޚިރަތުގައި ހެޔޮ ގޮތް މެދުވެރި ކުރެއްވުމަށް އެކުލެވިގެންވާ ދުޢާ ތަކެވެ. އެއީ އެ އުނގެނުމަށާއި އަދި ޙިފްޠުކޮށް ދަސްކުރުމަށާއި އަދި މަޢުރުފާކޮށް އޭގެ މަޢަނާ ދެނެގަންނަން ފަސޭހަ ދުޢާ ތަކެވެ.\nފަހެ އޭނާއަށް އެކަން ކުޅަދާނަ ނުވާނަމައީ، ފަހެ އޭނާ ވާހަކަ ދައްކާ ބަހުރުވައިން އެބަހާއަކުން ދުޢާ ކުރާނީއެވެ. އަދި އޭނާ އެ ކުރާ ދުޢާތަކަަކީ ކުރިން މިދެންނެވި ފަދަ ނަބިއްޔު ﷺ ގެ އަރިހުން ވާރިދުވެގެން އައިސްފައިވާ ޖާމިޢު މުޚްތަޞަރު ދުޢާތަކުގެ ތަރުޖަމާ ކަމުގައި ވުން ބޮޑަށް އެދެވިގެންވެއެވެ. އެގޮތް ހެޔޮކަން ބޮޑެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ. ތަރުޖަމާގެ އަޞްލުގެ ލިންކު:\nhttps://www.islamweb.net/ar/fatwa/11329/\nސ. އިނގިރޭސީ ބަހުން ދުޢާ ކުރުން ހުއްދަ ވާނެ ހެއްޔެވެ؟\nޖ. ޙަމްދު ލިބިވޮޑިގެންވަނީ ﷲ އަށެވެ.\nނަމާދުން ބޭރުގައި އިނގިރޭސި ބަހުން ވިޔަސް އެނޫން ބަހަކުން ވެސް ދުޢާ ކުރުން ޖާއިޒު ހުއްދައެވެ. އެހެނެއްކަމަކު ނަމާދުގައި ނަމަ، ޖުމްހޫރު ޢިލްމުވެރީން ދެކިލައްވާ ގޮތުގައި، ނަމާދުގައި ކިޔާ އެއްވެސް އެއްޗެއް ޖާއިޒެއް ނޫނެވެ.\nމުސްލިމު މީހާގެ މައްޗަށް ވަނީ، އޭނާގެ ހުރިހާ ޙާލަތެއްގައި ވެސް ޢަރަބި ބަހަށް އިލްތިޒާމްވެ އޭގައި ހިފުމަށެވެ. އަދި ޚާއްޞަކޮށް އޭނާގެ އަޅުކަންތައްތަކުގައި އެވެ. އަދި ދުޢާ އަކީ އަޅުކަމެކެވެ. އެހެންކަމުން ޢަރަބި ބަހުން އެކަންކަން ކުރުމީ އެންމެ އަޥްލާ އަދި އެންމެ ރަނގަޅު ގޮތް ކަމުގައި ވުން ޝައްކެއް ވެސް ނެތެވެ.\nޖަވާބު ދެއްވީ: އައް ޝައިޚް ޢަބްދުލް ކަރީމް އަލް ޚުޟައިރު އެވެ.\nތަރުޖަމާގެ އަޞްލުގެ ލިންކު: https://islamqa.info/ar/answers/11588/حكم-الدعاء-باللغة-الانجليزية\nޝައިޚުލް އިސްލާމް އިބްނު ތައިމިއްޔާ އަލް ޙަންބަލީ ވިދާޅުވިއެވެ: \"އަދި ޚަލްޤު ތަކުންނަށް (އަޅުތަކުންނަށް) އޮތީ ޝަރުޢީކޮށް ފޮތާއި (ޤުރުއާނާއި) ސުންނަތުން އައިސްފައިވާ ދުޢާތަކުން އެކަލާނގެއަށް ދުޢާ ކުރުމަށެވެ. ފަހެ އެހެނީ ހަމަކަށަވަރުން އެ ދުޢާ ތަކުގެ ފަޟްލުވަންތަ (މާތްވަންތަ) ކަމާއި ރަނގަޅުކަމުގެ އެއްވެސް ޝައްކެއްނެތެވެ. އަދި ހަމަކަށަވަރުން އެއީ ސީދާވެގެންވާ މަގެވެ. އަދި ހަމަ ގައިމުވެސް އިސްލާމްދީނުގެ ޢިލްމުވެރީންނާއި ދީނުގެ އިމާމުންތައް ވަނީ ޝަރުޢީ ދުޢާތައް ޛިކުރު ކުރައްވާފައެވެ. އަދި ތިޔަބައިމީހުން ބިދުޢަވެރި ދުޢާ ތަކުން ދުރުހެލިވެ ރައްކާތެރިވާން އެބަ ޖެހެއެވެ. ފަހެ އެހެންކަމުން ތިބާގެ މައްޗަށް އޮތީ އެފަދައިން (ޝަރުޢީ ދުޢާތަކަށް) ތަބަޢަވުމަށެވެ.\"\n[މަޖުމޫޢުލް ފަތާވާ: 1/ 346 އިން 348].\nއަދިވެސް ޝައިޚުލް އިސްލާމް އިބްނު ތައިމިއްޔާ އަލް ޙަންބަލީ ވިދާޅުވިއެވެ:\n\"އަދި ދުޢާ ކުރުން (އޭގެ ޛާތުގައި) ޢަރަބި ބަހުން ވިޔަސް އަދި އެނޫން ބަހަކުން ވިޔަސް ޖާއިޒު ހުއްދަ އެވެ. އަދި ދުޢާ ކުރާ މީހާގެ ޤަޞްދުކުރާކަން ވެސް އަދި އޭނާގެ މުރާދު ވެސް ހުސްޠާހިރުވަންތަ ﷲ ދެނެވޮޑިގެން ވެއެވެ. އެއީ އޭނާގެ ދުލުން ރަނގަޅަށް ނުކިޔުނު ކަމުގައި ވިޔަސް ވެސް މެއެވެ. އެހެނީ އެކަލާނގެއީ ލެއްވިހާ ކޮންމެ އަޑެއް ދެނެވޮޑިގަންނަވާ ރަސްކަލާނގެއެވެ. އެކިއެކި ޙާޖަތްތަކަށް ތަފާތު ބަހުރުވަ ތަކުން ދެންނެވި ކަމުގައި ވިޔަސް ވެސް މެއެވެ...\"\n[މަޖުމޫޢުލް ފަތާވާ: 22/ 488 އިން 489].",""],["މ.މ.އ.","","","ނަމާދުގައި ޞަފުތައް ދުރުދުރުގައި ހެދުން\nއަލް ފަތާވާ އަލް ކުބްރާ ލިއިބްނި ތައިމިއްޔާ (325/2)\nމުންފަރިދުކޮށް (އެބަހީ ވަކި ވަކީން އެކަހެރި ކޮށް) ޞަފުގެ ފަހަތުގައި ނަމާދު ކުރުމުގެ މައްސަލާގައި 272 - 188\nމައްސަލަ: މީހަކު މުންފަރިދުކޮށް ޞަފުގެ ފަހަތުގައި ނަމާދު ކޮށްފި ނަމަ، އޭނާގެ ނަމާދު ޞައްޙަ ވާނެ ހެއްޔެވެ؟ ނޫނީ ނުވާނެ ހެއްޔެވެ؟ އަދި އެކަމާއި ގުޅުންހުރި، ވާރިދުވެފައިވާ ޙަދީޘް ބަސްފުޅުތައް ޞައްޙަ ހެއްޔެވެ؟ ނުވަތަ ޞައްޙަ ނޫން ހެއްޔެވެ؟ އަދި މިފަދައިން ބުނުއްވާ އިމާމުން، ހަތަރު (މަޛްހަބުގެ) އިމާމުން ފިޔަވާ، މިޘާލަކަށް: ޙައްމާދު ބްނު އަބީ ސުލައިމާނު، އަދި އިބްނުލް މުބާރަކް، އަދި ސުފްޔާން އައްޘަޥްރީ، އަދި އަލް އަޥްޒާޢީ، – މިނޫނަސް މިތާގައި ޛިކުރު ނުކުރެވުނަސް އިމާމުންތަކަށް –، މީހަކު މިބުނަނީ އެއިމާމުންނަށް ނުވަތަ އެބޭކަލުންގެ ރައުޔަށް ނުބަލާނެ ކަމަށެވެ. ފަހެ މިހެން މިބުނާ މީހާގެ ޙުކުމަކީ ކޮބައި ހެއްޔެވެ؟ އަދި ތަޤްލީދު ކުރެވޭ އެކަމަށް ޖާއިޒު އިމާމުންގެ ތެރޭގައި މިއިމާމުން ހިމެނޭނެ ހެއްޔެވެ؟ އެއީ ހަތަރު (މަޛްހަބުގެ) އިމާމުންނަށް ހަމަ ތަޤްލީދު ކުރާ ބީދައިން ހެއްޔެވެ؟ ނުވަތަ ނޫން ހެއްޔެވެ؟\nޖަވާބު: ﷲ އަށް ޙަމްދު ހުއްޓެވެ. ޢިލްމުވެރިންގެ ބަސްފުޅުތަކުން އެނގި ހާމަވެފައި އޮތީ ވަކިވަކީން އެކަހެރިކޮށް ޞަފުގެ ފަހަތުގައި ނަމާދު ކޮށްފި މީހާގެ ނަމާދު ޞައްޙަ ނުވާނެ ކަމުގައެވެ. އެހެނީ އެކަމާއި ގުޅުން ހުރި ނަބިއްޔު ﷺ ގެ ދެ ޙަދީޘް ބަސްފުޅެއް ވެއެވެ. އެކަލޭގެފާނުގެ ޙަދީޘް ބަސްފުޅުގައި ވެއެވެ: \"ޞަފުގެ ފަހަތުގައި އެފަދައިން ނަމާދު ކުރި މީހާ، އޭނާ ނަމާދު އަލުން އިޢާދަކުރުމަށް އެކަލޭގެފާނު އަމުރުކުރެއްވިއެވެ.\"\n[މަޖުމޫޢުލް ފަތާވާ އިބްނު ބާޒް: 25/159، އަލްމުޙައްލާ އިބްނު ޙަޒްމު: 11/360، ޚުލާޞަތުލް ބަދްރުލް މުނީރު އިބްނުލް މުލައްޤިން: 1/193، އަލްބަދްރުލް މުނީރު އިބްނުލް މުލައްޤިން: 4/472، އައްތަލްޚީޞުލް ޙަބީރު އިބްނު ޙަޖަރު އަލްޢަސްޤަލާނީ: 2/538 ބައްލަވާ]\nއަދިވެސް އެކަލޭގެފާނު ޙަދީޘް ކުރެއްވިއެވެ: \"ޞަފުގެ ފަހަތުގައި އެކަނި ނަމާދު ކުރާ މީހާއަށް ނަމާދެއް ނުވެއެވެ.\" [މަޖުމޫޢުލް ފަތާވާ އިބްނު ތައިމިއްޔާ: 23/393، އަލްމުހައްޛަބު އައްޛަހަބީ: 2/1036، ފަތުޙުލް ބާރީ އިބްނު ރަޖަބު: 5/24، ޝަރްޙުއް ޒަރްކަޝީ ޢަލާ މުޚްތަޞަރުލް ޚިރަޤީ: 2/110، އަލްއީމާން އިބްނު ތައިމިއްޔާ: 12 ބައްލަވާ]،\nއަދި މި ދެ ޙަދީޘް ބަސްފުޅު ވެސް، އޭގެ އިސްނާދުވެސް، ޙަދީޘް ޢިލްމުގެ އިމާމުން ކުރެ، އެެއްބޭފުޅަކު ނޫން އެތައް ބޭފުޅުންނެއް ވަނީ ޞައްޙަ ކުރެއްވާފައެވެ. އެހެންކަމުން މިދެ ޙަދީޘް ބަސްފުޅުން ޙުއްޖަތް ޤާއިމް ވެއެވެ. އަދި ކޮބައި ހެއްޔެވެ. މިކަމުގައި ޚިލާފުވާ ފަރާތްތަކުން ގިނަ މައްސަލައިގައި ބުރަވަނީ މިއަށް ވުރެ ޟަޢީފް ބަލިކަށި އިސްނާދު ތަކަކަށެވެ. އަދި އޭގައި ވަނީކީ އުޞޫލުތަކާއި ޚިލާފުވުން އެކަންޏެއް ނޫނެވެ. އެހެނެއްކަމަކު އޭގައި ވަނީ މަޝްހޫރު ނައްޞުތަކުން އައިސްފައިވާ އަދި މުޤައްރަރު ވެފައިވާ އުޞޫލުތަކާއި ވާ ޚިލާފުވުމެކެވެ. ފަހެ އެހެނީ ހަމަކަށަވަރުން ޖަމާޢަތުގައި ކުރެވޭ ނަމާދަށް ޖަމާޢަތެކޭ މިކިޔުނީ، ނަމާދު ކުރާ މީހުން އެއަޅުކަމާއިގެން ތަނުގެ ގޮތުންނާއި ޒަމާނުގެ ގޮތުން އެއްތަންވެ ޖަމަޢަވެ އެއްވުމުންނެވެ. ފަހެ އެހެންކަމުން އެއްތަން ވުމުން ނުވަތަ އެއް ވަޤުތެއްގައި އިޖުތިމާޢުވުން ދޫކޮށްލައިފިނަމަ، މިޘާލަކަށް އެއްވެސް ޢުޛުރަކާއި ނުލައި، އެއްބަޔަކު އިމާމު މީހާ ކުރެން ކުރީގައި އިސްވެ އޭނާއަށް ވުރެން އަވަސްވުން ނުވަތަ އިމާމު މީހާ ކުރެން ލަސްވެ އޭނާއަށް ވުރެން ފަހަތުގައި ވުން، މިފަދަ ކަންކަން ވަނީ އުއްމަތުގެ އިމާމުންގެ އިއްތިފާޤުން ކަނޑައެޅިގެން މަނާވެ ނަހީ ވެވިގެންނެވެ. ހަމަ އެފަދައިން، ބަޔަކު މީހުން ވަކިވަކިވެ ފަރަޤުވެ އިންތިޡާމެއް ސީދާކަމެއް ނެތް ނަމައީ، މިޘާލަކަށް އެކަކު އަނެކަކުގެ ފަހަތުގައި އަދި އަނެކަކު ދެން ހުރި މީހެއްގެ ފަހަތުގައި (އެކަކު އެތާގައިވއަނެކަކު މިތާގައި)، މިއީ އަދި މާ ބޮޑުވެގެންވާ މުންކަރު (އެދެވިގެންނުވާ) ކަމެކެވެ. އަދި ފަހެ އެބައިމީހުންނަށް އަމުރު ވެވިގެންވަނީ އިޞްޠިފާފް އަށެވެ. (އެބަހީ އެއްޞަފެއްގައި ސަފުސަފަށް އެތުރި ސީދާވުމަށެވެ.) އަދި ކޮބައި ހެއްޔެވެ. އެބައިމީހުންނަށް ޚުދު ނަބިއްޔު ﷺ އަމުރު ކުރައްވާފައި ވަނީ ވެސް ޞަފުތައް ތަޤްވީމްކޮށް ސީދާކޮށް ތަޢްދީލްކޮށް ތަރުތީބު ކުރުމަށެވެ. އެކަކު އަނެކަކު ޖެހި ޖެހިގެން ހުސްޖާގަ ނޯންނާނެ ހެން ޞަފު ހެދުމަށެވެ. އަދި ކައިރި ކައިރީގައި ޖެހިތިބެ އެ ހުސްތަން ފުރުމަށެވެ. އެކަކަށް ފަހު އަނެކުގެ ތަރުތީބުންނެވެ. އެ ހުރިހާ ކަމަކުން މުބާލަޣާކޮށް ދޭހަ ކޮށްދެނީ އެންމެ ރީތި ގޮތުގައި އިޖުތިމާޢީ ގުޅުން ޘާބިތުކުރުމެވެ. ކުޅަދާނަ ވީ މިންވަރަކުންނެވެ. އަދި އިޞްޠިފާފް ވާޖިބު ނުވީނަމަ، އެކަކު ފަހަތުގައި އަނެކަކު ހުރެގެން އޭނާ ފަހަތުގައި ދެން ހުރި މީހާ ހުރެގެން އެފަދައިން ނަމާދު ކުރުން ޖާއިޒުކޮށް ހުއްދަ ކުރީހެވެ.\nއަދިި މިއީ ޢިލްމު ހުރި ޢާއްމު ކޮންމެ މީހަކަށް ވެސް އެނގޭނެ ފަދައިން މުސްލިމުންގެ ނަމާދުގައި އެމީހުން ތިބޭނެ ގޮތެއް ނޫނެވެ. އަދި މިކަން ކިރިޔާ ވެސް ޖާއިޒުވެ ހުއްދަ ވީނަމަ، އެންމެ ފަހަރަކު ނަމަވެސް މުސްލިމުން އެފަދައިން ކަންތައް ކުޅައީހެވެ. އަދި ފަހެ ޞަފު މުންތަޡިމްކޮށް ނުަބާއްވައި އިންތިޡާމެއް ނެތިވެ، މިޘާލަކަށް: އެކަކު އަނެކަކަށް ވުރެން ކުރީގައި ނުވަތަ އަވަސްވެފައި، އަދި އަނެކަކު ދެން ހުރި މީހާއަށް ވުރެން ފަހަތުގައި ނުވަތަ ލަސްވެފައި، މިހެން ކަންތައް ކުރުމީ، ސީދާ ނަބިއްޔު ﷺ ގެ އަރިހުން އެނގެން އޮތް ހާމަކަން ބޮޑުކޮށް އޮތް ނަހީކުރެވިފައިވާ ނަހީތަކެވެ. އަދި ނަހީކުރައްވާ ކަމެއް ނަމަ، އެވަންނަ ހުށީ ތަޙްރީމްގެ (ޙަރާމް ކަމުގެ) ތެރެއިންނެވެ. ނޫނީ ދެން އިމާމް މީހާ ކުރިމަތީގައި ތިބެގެން ނަމާދުކުރުން ވެސް މި ކަންކަމަށް ވުރެން ދެން ރަނގަޅު ވާނެހެވެ.\nފަހެ އިމާމު މީހާ ކުރިމަތީގައި ކުރާ ނަމާދު، ޖުމްހޫރު ޢިލްމުވެރިން ޞައްޙަ ނޫން ކަމަށް ދެކިލައްވާއިރުގައި، އެއް ގޮތަކީ އެއީ މުޠުލަޤުކޮށް ނޫނީ ޢުޛުރަކާއި ނުލައި ވިޔަސް، ފަހެ ދެން އިޞްޠިފާފް އެއް ނެތިވެ ކުރެވޭ ނަމާދު ޞައްޙަ ކުރާނީ ފަހެ ކިހިނަކުން ހެއްޔެވެ؟\nފަހެ އެހެންކަމުން އުޞޫލަށް ޤިޔާސްކޮށް އިޞްޠިފާފް ވާހުށީ ވާޖިބު ކަމެއްގެ ގޮތުގައި އެވެ. އެހެނީ އިސްވެ ކުރިން ޛިކުރު ކުރެވުނު ދެ ޙަދީޘް ބަސްފުޅުގައި ވާފަދައިން، އެގޮތަށް އެކަނި މުންފަރިދުކޮށް ކުރެވޭ ނަމާދެއް ޞައްޙައެއް ނުވާނެތެވެ. އަދި އެކަމާއި ޚިލާފު ވެލައްވާ ޢިލްމުވެރީން، ޝައްކެއް ވެސް ނެތް ގޮތުގައި، އަދި ސުންނަތުގެ މި ވަޖުހުތައް އިތުބާރު ހުރި ގޮތެއްގައި ފޯރާފައި ނުވަނީ އެވެ. ނުވަތަ ފަހަރުގައި އަޑު އިވިފައި ނުވަނީއެވެ. ނުވަތަ ފަހަރެއްގައި ޙަދީޘްތައް ޟަޢީފް ކަމުގައި ހީފުޅު ކުރެއްވުނީއެވެ. އެއީ ބައެއް ޢިލްމުވެރިން ފަހުން އެގޮތަށް ޛިކުރު ކުރައްވާފައިވާ ފަދައިންނެވެ. [دروس وفوائد الشيخ يحيى الحجوري، 'އައްޝައިޚް ޔަޙްޔާ އަލް ޙަޖޫރީގެ ދަރުސްތަކާއި އަދި ފައިދާތައް' ޓެލެގުރާމް ޗެނެލްއިން]\nލިންކު: https://t.me/sh_yahia_duroos/6867\nއިޞްޠިފާފް އަދި އިއްތިޞާލު (ކައިރި ކައިރީގައި ޖެހި ޖެހިގެން) ނުތިބެ ހުސްޖާގަ ބާއްވައިގެން ނަމާދު ކުރުމުގެ ޙުކުމް.\n11 ރަމަޟާން 1441\nއައް ޝައިޚް ފަހްދު ބްނު ޔަޙްޔާ އަލް ޢައްމާރީ\nޙަމްދު ލިބިވޮޑިގެންވަނީ އެއްކައުވަންތަ ﷲ އަށެވެ. އަދި ޞަލަވާއި ސަލާމް ލެއްވިގެން ވަނީ އެކަލޭގެފާނަށްފަހުގައި ދެން ނަބިއްޔެއް ނުވާ ނަބިއްޔާގެ މައްޗަށެވެ. އަދި އެއަށްފަހުގައި ވެއެވެ.\nފަހެ މިހާރަކަށް އައިސް މިވަނީ މިސްކިތްތަކުގައި ދުރުދުރުގައި ޞަފު ހެދިގެން ނަމާދު ކުރެވޭ މައްސަލައާއި މެދުގައި ގިނަ ސުވާލުތަކެއް އުފެދި ސުވާލު ކުރެވެމުންނެވެ. އަދި އެއީ ކޮރޯނާގެ ވަބާ ފެތުރުމާއި ގުޅިގެން، އެކަމުން ރައްކާތެރި ވުމުގެ ގޮތުން، މިސްކިތްތައް ބަންދު ކުރުމަށް ނެރެވުނު ފަތުވާތަކަށް ފަހުގައި، ފަހުން ބައެއް ދަޥްލަތްތަކުން މިސްކިތްތަކުގައި ނަމާދު ކުރުމަށް އިޛުނަ ދިނުމާއި އެކީ، އެހެނަސް މަޞްލަޙަތައްޓަކައި ޞަފުތަކުގެ ދެމެދުގައްޔާއި ނުވަތަ ޞަފުގައި މައުމޫމުން ދެމެދުގައި ދުރުކަމެއް ބެހެއްޓުމަށް ނުވަތަ ހުސްޖާގައެއް ބޭއްވުމުގެ މައްސަލައާއި ވިދިގެންނެވެ. ފަހެ އެފަދައިން ނަމާދު ކުރުން، ޞަފުތަކުގެ ދެމެދުގައި ދުރު ހުސް ޖާގައެއް ބާއްވައި އަދި މައުމޫމުން ދެމެދުގައި ދުރު ހުސްޖާގައެއް ބާއްވައި މިދެ ގޮތުން ކުރެ ޞިފައަކަށް ނަމާދު ކުރުމުން އެ ނަމާދުގެ ޙުކުމަކީ ކޮބައި ހެއްޔެވެ؟\nމި މައްސަލަ ބިނާވެފައިވަނީ އަދި އިތުރު މައްސަލަ ތަކެއްގެ މައްޗަށެވެ:\nފުރަތަމަ މައްސަލަ: މުޞާފާކޮށް (ކައިރި ކައިރީގައި ޖެހި ޖެހިގެން) އަދި އިޢުތިދާލުކުރުން (ސީދާކޮށް ތެދުކުރުން) މިކަމުގެ ޙުކުމާއި މެދު ޢިލްމުވެރިން رحمهم الله މެދުގައި ޚިލާފުތަކެއް ވެއެވެ:\nފުރަތަމަ ޤަވްލު: ސުންނަތެކެވެ. އަދި ހަތަރު އިމާމުންގެ މަޛްހަބެވެ. އަދި އިޚްތިޞާރުކޮށް (ކުރުކޮށް ޚުލާޞާކޮށް) އެބޭކަލުންގެ ދަލީލުތަކަކީ: އަނަސް ބްނު މާލިކު ރަޟިޔަ ﷲ ޢަންހުގެ އަރިހުން ވާރިދުވެގެން އައިސްފައިވާ ބަސްފުޅެވެ. އެބޭފުޅާ ވިދާޅުވިއެވެ: ރަސޫލު ﷲ ﷺ ޙަދީޘް ކުރެއްވިއެވެ: \"ތިޔަބައިމީހުން ތިޔަބައިމީހުންގެ ޞަފުތައް ސީދާ ކުރާށެވެ. ފަހެ ހަމަކަށަވަރުން ޞަފުތައް ސީދާކުރުމީ، ނަމާދު ފުރިހަމަވުމުގެ ތެރެއިން ހިމެނޭ ކަމެކެވެ.\" [متفق عليه]\nއަދި ރިވާޔަތެއްގައި ވެއެވެ: \"ފަހެ ހަމަކަށަވަރުން ޞަފުތައް ސީދާކޮށް ޤާއިމް ކުރުމީ، ނަމާދު ރަނގަޅު ވެގެން ދާނޭ ކަމެކެވެ.\" އަދި ފުރިހަމަ ވުމާއި، އަދި ރަނގަޅުވުމަކީ، ވާޖިބު މިންވަރުގެ މައްޗަށް އިތުރު ވެގެންދާ ކަންކަމެވެ. އަދި ކަމުގެ އިންކާރުކުރުން ވަނީ ސުންނަތް ދޫކޮށްލުމުގެ މައްޗަށެވެ. އިބްނު ޙަޖަރު ބުނެއެވެ: \"އަލް ބުޚާރީ ވާޖިބުތައް ނަންގަވާފައިވަނީ އަލް ޤަރާއިން ނުވަތަ ޤަރީނާތަކުންނެވެ.\"\nއިބްނު ރަޖަބު އަލް ބުޚާރީގެ ޝަރަޙައިގައި، އަދި އެއީ ފަތްޙުލް ބަރީ، އެފޮތުގައި ވިދާޅުވިއެވެ: \"އަދި އަލް ބުޚާރީގެ އިސްތިދުލާލުގައި، ޞަފު ފުރިހަމަ ނުކުރާ މީހާ ފާފަވެރި ވުމުގެ އެބޭފުޅާގެ އިސްތިދުލާލާއި މެދު ދަންނައެވެ. ފަހެ އެކަމުގައި އަދި ނަޡަރުތަކެއް ވެއެވެ. ފަހެ އެހެނީ ހަމަކަށަވަރުން މިކަން ވަނީ މުންކަރު (އެދެވިގެންނުވާ) ކަމެއްގެ ތެރެއިންނެވެ. އަދި މުންކަރު ކުރެވޭ ކަންކަމުގައި އެއީ މުޙައްރަމް (ޙަރާމް) ކަމެއް ނުވަތަ މަކްރޫހަ ކަމެއްގެ ގޮތުގައި ވެސް ވެދާނެއެވެ. އަދި ފުރަތަމަ ކަމަކަށް ބުނެވިދާނެއެވެ. تمام ތަމާމް (ފުރިހަމަކަން) މިބުނާ ލަފްޡުން މުރާދު ކޮށްދެނީ، އެއްގޮތަކީ ވާޖިބު ކަމެއްގެ ގޮތުގައިއެވެ. އެއީ މި ޙަދީޘް ބަސްފުޅު ގައި ވާ ފަދައިންނެވެ: \"ﷲ ޢައްޒަ ވަޖައްލަ އެކަމަކަށް އަމުރު ކުރައްވާފައިވާ ފަދައިން ތިޔަބައިމީހުން ވުޟޫކޮށް ވުޟޫ ފުރިހަމަ ނުކުރަނީސް ތިޔަބައިމީހުން ކުރެ އެކެއްގެ ނަމާދު ވެސް ފުރިހަމަ ނުވެތެވެ.\" (މި ޙަދީޘްގައި تمام މި ލަފްޡުން މުރާދު ކުރަނީ ވާޖިބު ކަމެވެ. ނަމާދު ޞައްޙަ ވުމުގައި ވުޟޫކުރުމުގެ ވާޖިބު ކަމެވެ.) މި ޙަދީޘް ރިވާ ކުރެއްވީ އަބޫ ދާވޫދެވެ. އަދި އަލްބާނީ މި ޙަދީޘް ޞައްޙަ ކުރެއްވިއެވެ.\nއަދި އެހެން ފަހަރެއްގައި އެލަފްޡުން މުސްތަޙައްބު ކަމެއްގެ ގޮތުގައިވެސް މުރާދު ކޮށްދެއެވެ. އެއީ މި ޙަދީޘް ބަސްފުޅުގައިވާ ފަދައިންނެވެ: \"ތިޔަބައިމީހުން ކުރެ މީހަކު ރުކޫޢަ ކޮށްފި ނަމަ އޭނާގެ ރުކޫޢަ ގައި، سبحان ربي العظيم 'ޢަޡީމްވަންތަ އެންމެ ބޮޑުވެގެންވާ އަޅުގެ ރައްބުގެ ހުސްޠާހިރުވަންތަ ކަމާއިއެވެ.' މިފަދައިން ތިން ފަހަރު ކިޔާށެވެ. އެފަދައިން ކިޔައިފިނަމަ ފަހެ އޭނާގެ ރުކޫޢަ އެންމެ ފުދޭ މިންވަރުގައި ފުރިހަމަ ވެއްޖެއެވެ. އަދި ސަޖިދަ ކޮށްފި ނަމަ، އޭނާގެ ސަޖިދައިގައި، سبحان ربي الأعلى 'އެންމެ މަތިވެރިވަންތަ އަޅުގެ ރައްބުގެ ހުސްޠާހިރުވަންތަ ކަމާއިއެވެ.' މިފަދައިން ތިން ފަހަރު ކިޔާށެވެ. އެފަދައިން ކިޔައިފިނަމަ ފަހެ އޭނާގެ ސަޖިދަ އެންމެ ފުދޭ މިންވަރުގައި ފުރިހަމަ ވެއްޖެއެވެ.\" ޙަދީޘް ރިވާ ކުރެއްވީ އަބޫ ދާވޫދުއެވެ. އަދި މިއީ މުރުސަލު ޙަދީޘް ބަސްފުޅެއް ކަމުގައި ބުނުއްވަތެވެ. އަދި އަލްބާނީ މި ޙަދީޘް ޞައްޙަ ކުރެއްވިއެވެ.\nއަދި މި ޙަދީޘް ބަސްފުޅުން ޢިލްމުވެރިން ނަންގަވަނީ، (ދަލީލުކުރައްވަނީ) ތިން ފަހަރު ތަސްބީޙަ ކިޔުމުގައި، އެއީ ފުރިހަމަކަމުގެ ފުދޭ މިންވަރުގައި މުސްތަޙައްބު މިންވަރު ކަމެވެ. އަދި ވާޖިބުވާ މިންވަރަކީ އެއްފަހަރު ކަމެވެ. އެއީ މި މައްސަލާގައި އޮންނަ މަޝްހޫރު ޚިލާފުގެ މައްޗަށެވެ.\"\nދެވަނަ ޤަޥްލު: ވާޖިބެކެވެ. އަދި މިފަދައިން އިޚްތިޔާރު ކުރެއްވީ އަލް ބުޚާރީ އާއި އިބްނުލް ޢަރަބީ އާއި އަދި އިބްނު ރަޖަބެވެ.\nއިޚްތިޞާރުކޮށް އެބޭކަލުންގެ ދަލީލުތަކަކީ: އައްނުޢުމާނު ބްނު ބަޝީރު ރަޟިޔަ ﷲ ޢަންހުގެ އަރިހުން ވާރިދުވެގެންވެއެވެ. އެބޭފުޅާ ވިދާޅުވިއެވެ: ނަބިއްޔު ﷺ ޙަދީޘް ކުރެއްވިއެވެ: \"ތިޔަބައިމީހުން، ތިޔަބައިމީހުންގެ ޞަފުތައް ސީދާ ކުރާށެވެ. އެހެން ނޫންނަމަ، ﷲ ތިޔަބައިމީހުންގެ މޫނުތައް އެކަކު އަނެކެއްގެ ކިބައިން އަނބުރަވާލައްވަފާނެކަން ކަށަވަރެވެ. (އެބަހީ އެއްބަޔަކު އަނެއް ބަޔަކާއި ދެމެދު ގުޅުން ކެނޑި ވަކިވެގަނެގެން ދިޔުމެވެ.) متفق عليه. އަދި (މިފަދައިން) ވަޢުދެއް މުސްތަޙައްބު ކަމަކަށް ނުވާނެއެވެ.\nއަދި އަނަސް ބްނު މާލިކް ރަޟިޔަ ﷲ ޢަންހުގެ އަރިހުން ވާރިދުވެގެން އައިސްފައިވާ ބަސްފުޅާއި މެދު ދަންނައެވެ: އެބޭފުޅާ މަދީނާއަށް ވަޞިލުވި ހިނދުއެވެ. ފަހެ އެބޭފުޅާއަށް ދެންނެވުނެވެ: \"ކަލޭގެފާނު ރަސޫލު ﷲ ﷺ އަށް ޢަހުދު ހިތްޕެވީ ދުވަހުއްސުރެން، ތިމަންމެން ފުށުން އިންކާރު ކުރައްވާ ކަންކަމީ ކޮބައި ހެއްޔެވެ؟\" އެބޭފުޅާ ދެންނެވިއެވެ: \"ތިޔަބައިމީހުން ޞަފުތައް ސީދާ ނުކޮށް ޤާއިމް ނުކުރުން ނޫން، އެނޫން ދެން އެއްވެސް ކަމަކަށް އިންކާރު ނުކުރައްވަމެވެ.\" ރިވާކުރެއްވީ އަލް ބުޚާރީ އެވެ. އަދި ޞަފު ސީދާކޮށް ޤާއިމް ކުރުމަށް ޢުމަރުގެފާނު، ޢުޘްމާނު އައްނަހްދީގެ ފައިކޮޅުގައި ޖެއްސެވި ކަމަށް އަލް ޚައްޠާބީ އެބޭފުޅާގެ ސަނަދަކުން ރިވާކުރައްވާފައި ވެއެވެ. އަދި އެބޭފުޅާ އެ ޞައްޙަ ކުރައްވިއެވެ. އަދި ސުވައިދު އަރިހުން ރިވާވެގެން ވެއެވެ. އެބޭފުޅާ ވިދާޅުވިއެވެ: \"ނަމާދުގައި ޞަފު ސީދާ ކުރުމަށް، ބިލާލުގެފާނު އަހަރެމެންގެ ފައިތަކުގައި ޖައްސަވައެވެ. އަދި އަހަރެމެންގެ ތަނބިކަށިތަކުން ޞަފު ސީދާ ކުރައްވައެވެ. އަލް ޚައްޠާބީ މިފަދައިން ޛިކުރު ކުރެތެވެ. އަދި އަލްބުޚާރީ އެބޭފުޅާގެ ޙަދީޘް ފޮތުގައި، ޞަފު ފުރިހަމަ ނުކުރާ މީހާ ފާފަވެރިވުމުގެ ބާބެއް އެކުލަވާލެއްވިއެވެ. އަދި ޞަފުތައް ޤާއިމްކުރުމަށް ޢުމަރުގެފާނު މީހަކު ވަކީލެއްގެ ގޮތުގައި ހަމަޖެއްސެވިއެވެ. ފަހެ ޞަފުތައް ސީދަވެއްޖައުމަށް ޚަބަރުލިބިއްޖެއުމަށް ދާންދެން، ނަމާދު ފެށުމަށް ހަށަމަށް ތަކުބީރަ ނުކިޔައްވަތެވެ.\" ރިވާ ކުރެއްވީ އައް ތިރްމިޛީ އެވެ. އަދި ޢަލީގެފާނާއި ޢުޘްމާންގެފާނާއި އަދި އެނޫންވެސް އެފަދަ ބޭކަލުންގެ އަރިހުން ވާރިދުވެގެންވެއެވެ.\nފަރުޢު: ޞަފުގެ މައްސަލައިގައި އެއީ ވާޖިބު ކަމެއް ކަމުގައި ބުނެވޭ ޤަޥްލަށް ބަލާނަމަ، އެހެން ކަމުގައި ވާނަމަ، ޞަފު ސީދާ ނުކުރުމުން ނަމާދު ބާޠިލް ވާނެ ހެއްޔެވެ؟\nމި ވެސް ޢިލްމުވެރިންގެ މެދުގައި ޚިލާފު އޮތް މައްސަލައެކެވެ:\nފުރަތަމަ ޤަޥްލު: ނަމާދު ޞައްޙައެވެ. އަދި ފިޤުހުވެރީންގެ މެދުގައި މިކަމަށް އިއްތިފާޤު އެބަ އޮތެވެ.\nދެވަނަ ޤަޥްލު: ނަމާދު ބާޠިލެވެ. މިއީ ޙަންބަލީންގެ ތެރެއިންވާ ބުނުމެކެވެ. އިބްނު މުފްލިޙު އެފަދައިން ގެންނަވާފައިވެއެވެ. އަދި އެއީ އިބްނު ޙަޒްމުގެ މަޛްހަބުވެސް މެއެވެ.\nރާޖިޙު ގޮތް: އެއީ ފުރަތަމަ ޤަޥްލެވެ. އެހެނީ އޭގެ އަޞްލަކީ ޞައްޙަ ވުމެވެ. އެއީ މިތަނުގައި ވާޖިބުވެގެންވަނީ ނަމާދު އޭގެ ޛާތުގައި ވާ ކަންތައްތަކެވެ. އިބްނު ޙަޖަރު ވިދާޅުވެފައިވެއެވެ: \"އަދި ޞަފު ސީދާ ކުރުމުގެ ވާޖިބު ކަމުގެ ޤަޥްލާއި އެކީގައި، އެކަމާއި ޚިލާފުވެ ރަނގަޅަށް ޞަފު ސީދާ ނުކޮށް ނަމާދު ކުރި މީހާއަށް، އަނަސް ރަޟިޔަ ﷲ ޢަންހުގެ އަރިހުން، އެބޭފުޅާ މަދީނާއަށް ވާޞިލްވި ހިނދުގައި ސުވާލު ދެންނެވުނު ކަން: ކަލޭގެފާނު ރަސޫލު ﷲ ﷺ ގެ އަރިހުން ޢަހުދު ހިއްޕެވި ދުވަހުއްސުރެން، ތިމަން މެންގެ ފުށުން އިންކާރު ކުރައްވަނީ ކޮން ކަމެއްތޯ ސުވާލުކުރެއްވުމުން، އެބޭފުޅާ ޖަވާބުގައި: ތިޔަބައިމީހުން ޞަފު ސީދާ ނުކޮށް ޤާއިމު ނުކުރުން ނޫނީ އެނޫން އެއްވެސް ކަމެއް އިންކާރު ނުކުރައްވަމު ކަމުގައި ވިދާޅުވި ބަސްފުޅުގެ މައްޗަށް އިސްތިދުލާލު ކުރިޔައްކަމަކު ވެސް، އެބޭފުޅާ އެކަމަށް އިންކާރު ކުރެއްވި ނަމަވެސް، ފަހެ އަނަސް ރަޟިޔަ ﷲ ޢަންހު އެބައިމީހުން ނަމާދުތައް އިޢާދަކުރުމަށް އަމުރުފުޅެއް ނުކުރައްވަތެވެ...\"\nދެން އެއާއިއެކު، މިހާރުގެ މި ޙާލަތުގައި، ދުރު ހުސް ޖާގައެއް ބޭއްވިފައިވަނީ ޙާޖަތަކަށްޓަކައެވެ.އަދި އެޙާޖަތަކީ، (ސަބަބު) އެއީ ބަލި ފެތުރުމުން ރައްކާތެރި ވުމަށްޓަކައެވެ. އަދި (ޤަވާޢިދަކީ)، ޙާޖަތް އެއީ ޙުކުމް ބަދަލުވުމުގައި ޟަރޫރަތުގެ ޙަލާތަށް ނުވަތަ ޟަރޫރަތުގެ މަންޒިލަށް ވެއްޓޭ ކަމެކެވެ. (ޙުކުމުގައި ޙާޖަތައްޓަކައި ޟަރޫރަތުގެ ޙަލާތަށް އެޙާޖަތުގެ ޙުކުމް ބަދަލުވުމެވެ.)\nއިބްނު ތައިމިއްޔާ ވިދާޅުވެފައިވެއެވެ: \"އަދި ޤިޔާމާއި، ޤިރާއަތާއި (ކިޔެވުމާއި)، ރުކޫޢައާއި، ސުޖޫދާއި، ފެނުން މިވާ ޠަހާރަތާއި އަދި މިނޫންވެސް ކަންކަމުގައި ޢަޖަޛެއް މެދުވެރިވެގެން ވެއްޓޭނަމަ (ޢުޛުރަކާއި ލައިގަނެގެން ޝަރުޠު ކެނޑޭނަމަ)، ފަހެ ހަމައެފަދައިން އިޞްޠިފާފް އާއި ތަޤައްދަމްވުން (އިސްވެގަތުން) ދޫކޮށްލުން، މިކަންތައް ވެސް އެފަދައިން ވެއެވެ.\"\nދެވަނަ މައްސަލަ: މިސްކިތުގެ އެތެރޭގައި ޞަފު ގުޅިފައިވުމުގެ ޝަރުޠެވެ. ފަހެ އަލް އާމުދީ އިޖުމާޢު ގެނެސްފައިވެއެވެ. އެއީ މިސްކިތް ތެރޭގައި ޞަފު ހެދުމުގައި ޞަފު ގުޅިފައިވުން އެއީ ޝަރުޠެއް ކަމުގައި ނުވާކަަމަށެވެ. އަދި ބައެއް ޙަނަފީން ދެކިލައްވާ ގޮތުގައި އެފަދައިން (ޖާގަ ދުރުކޮށް ޞަފު ހެދުން) މަނަޢަވަނީ މިސްކިތެއް އެހާ ބޮޑު ވެއްޖެ ކަމުގައި ވާނަމައެވެ. އަދި އޭގެ މާނައަކީ ޞަފުތައް ދޭތެރޭގައި ޖާގަ ވަރަށް ދުރުވާނެކަށް ވާތީއެވެ. އެހެނަސް އެއާއި އިދިކޮޅަށް އެޖާގަ ކައިރިވާނަމަ އިއްތިފާޤުވެ ޖާއިޒެވެ. އަދި ޙާޖަތައްޓަކައި ޞަފާއި ގުޅިފައިި ނުވެ ނަމާދު ކުރުން އިބްނު ތައިމިއްޔާ ޖާއިޒު ކުރައްވާފައިވެއެވެ.\nތިންވަނަ މައްސަލަ: އެކަނި މުންފަރިދުކޮށް ޞަފުގެ ފަހަތުގައި ނަމާދު ކުރާ މީހާގެ ނަމާދާއި މެދު ޢިލްމުވެރިން ޚިލާފު އެބަ އޮތެވެ:\nފުރަތަމަ ޤަޥްލު: އެނަމާދު ޞައްޙައެވެ. އަދި އެއީ ޖުމްހޫރު ފިޤުހުވެރީންގެ މަޛްހަބެވެ. އަދި ޙަދީޘް ބަސްފުޅުތަކުން އެބޭކަލުން އެނަފީ މާނަ ކުރައްވަނީ ފުރިހަމަކަން ނަފީކުރާ ކަމެއްގެ ގޮތުގައިއެވެ. އަދި ޞައްޙަކަން ނަފީކުރާ ނަފީއެއްގެ ގޮތުގައެއްނޫނެވެ. އަދި ޖުމްހޫރު ބޭކަލުން އިސްތިދުލާލު ކުރައްވަނީ ނަމާދު ފާސިދުނުވާނެ ކަމުގައި އެވެ. އެއީ އަބީ ބަކްރަތަ އެބޭފުޅާ އެކަނި ހުރެ ތަކުބީރު ކިޔުމަށް ފަހު ދެން ޞަފާއި ގުޅުމުން ނަބިއްޔު ﷺ ޙަދީޘް ކުރެއްވި ބަސްފުޅުންނެވެ. އެކަލޭގެފާނު ޙަދީޘް ކުރެއްވިއެވެ: \"ﷲ ކަލޭގެފާނުގެ ފަރުވާތެރިކަން އިތުރު ކުރައްވާށި އަދި އެފަދައިން ދެން އަލުން ނަހައްދަވާށިއެވެ.\" އަދި އަލުން ނަމާދު އިޢާދަކުރެއްވުމަކަށް އަމުރުފުޅެއް ނުކުރައްވަތެވެ. އަދި މިކަމުގައި ދެބަސްވެލައްވަނީ ވާބިޞާގެ ޙަދީޘް ބަސްފުޅުގެ ޞައްޙަކަމާއި މެދުގައިއެވެ. އަދި ޙަދީޘް ބަސްފުޅު ޞައްޙަ ވެއްޖެނަމައީ ފަހެ އެކަން ވަނީ މަންދޫބު ކަމެއްގެ ތެރެއިންނެވެ. އަދި އަލް ބައިހަޤީ މުޣީރާގެ އަރިހުން މެދުވެރިކޮށް ރިވާކުރެއްވި ބަސްފުޅެއްގައި، މީހަކު ޞަފުގެ ފަހަތުގައި އޭނާ އެކަނި ނަމާދު ކޮށްފި ނަމަ އޭނާގެ ނަމާދާއި ބެހޭ ގޮތުން އެކަލޭގެފާނު ﷺ ޙަދީޘް ކުރެއްވިއެވެ: \"އޭނާގެ ނަމާދު ފުރިހަމައެވެ.\"\nދެވަނަ ޤަޥްލު: އެނަމާދު ޞައްޙައެއް ނޫނެއެވެ. އަދި އެއީ ޙަންބަލީންނާއި އަދި އައްނަޚަޢީ އާއި އިބްނު ޚުޒައިމާއި އެނޫން ވެސް ބޭކަލުންގެ މަޛްހަބެވެ. އެއީ ޢަލީ ބްނު ޝައިބާންގެ ޙަދީޘްއަށް ބިނާކޮށެވެ. އެބޭފުޅާ ވިދާޅުވިއެވެ: \"ތިމަން ރަސޫލު ﷲ ﷺ ގެ ފަހަތްޕުޅުގައި ނަމާދު ކުރެއްވީމުއެވެ. ފަހެ ނަމާދުކޮށް ނިމުނެވެ. ދެން ފަހެ މީހަކު މުންފަރިދުކޮށް ޞަފުގެ ފަހަތުގައި ނަމާދު ކުރައްވާތީ އެކަލޭގެފާނަށް ފެނި ވަޑައިގެންނެވިއެވެ. ފަހެ އޭނާ ނަމާދުން ނިމެންދެން ނަބިއްޔު ﷲ ﷺ މަޑުކުރެއްވިއެވެ. ދެން ޙަދީޘް ކުރެއްވިއެވެ: \"ތިބާގެ ނަމާދަށް އަލުން އިސްތިޤުބާލު ކުރާށެވެ. (އަލުން އަނބުރާ އިޢާދަ ކުރާށެވެ.) ޞަފުގެ ފަހަތުގައި އެފަދައިން ނަމާދު ކުރި މީހާ އަށް ނަމާދެއް ނުވެއެވެ.\" ރިވާކުރެއްވީ އަޙްމަދެވެ. އަދި އެބޭފުޅާ މިޙަދީޘް ބަސްފުޅު ދަރަޖައިގައި ޙަސަން ކުރެއްވިއެވެ. އެފަދައިން އައް ނަވަވީ ވެސް މެއެވެ. އަދި އައްޛަހަބީ މިޙަދީޘް ބަސްފުޅު ދަރަޖައިގައި ވަރުގަދަ ކުރެއްވިއެވެ. އަދި އަލް ބައިހަޤީ އާއި އަލް ބޫޞައިރީ މިޙަދީޘް ބަސްފުޅު ޞައްޙަ ކުރެއްވިއެވެ. އަދި ވާބިޞާ ރަޟިޔަ ﷲ ޢަންހުގެ އަރިހުން ވާ ޙަދީޘް ބަސްފުޅެވެ: \"މީހަކު ޞަފުގެ ފަހަތުގައި އެކަނި ހުރެ ނަމާދު ކުރާ ތަން ރަސޫލު ﷲ ﷺ އަށް ފެނި ވަޑައިގަތް ހިނދު، ފަހެ އޭނާ ކުރެން އޭނާ އެނަމާދު އަލުން އިޢާދަ ކުރުމަށް އަމުރު ކުރެއްވި އެވެ.\" ރިވާ ކުރެއްވީ ސުނަނުގެ ބޭކަލުންނެވެ. އަލް ޙާފިޡު ވިދާޅުވިއެވެ. އަދި އަޙްމަދާައި އިބްނު ޚުޒައިމާ މިޙަދީޘް ބަސްފުޅު ޞައްޙަ ކުރެއްވިއެވެ.\nތިންވަނަ ޤަޥްލު: އޭނާއަށް ޞަފަށް ވަނުމަށް ނުވަތަ ގުޅުމަށް ކުޅަދާނަ ނުވީ ނަމަ، އެނަމާދު ޞައްޙައެވެ. އަދި އެއީ އަލް ޙަސަނުލް ބަޞަރީގެ މަޛްހަބެވެ. އަދި ޙަންބަލީންގެ ބައެއް ރިވާޔަތްތައް ވެސް މެއެވެ. އަދި މި ޤަޥްލު އިބްނު ތައިމިއްޔާ ވެސް އިޚުތިޔާރު ކުރެއްވި އެވެ. އަދި މިއިން މިއަދުގެ މި ޙާޖަތް، ބަލިފެތުރުމުން ރައްކާތެރި ވުމުގެ ޙާޖަތަށް ޤިޔާސަ ކުރެވެއެވެ. އަދި ރާޖިޙު ގޮތަކީ ވެސް މިއެވެ. އެއީ ޢުމޫމީ ގޮތެއްގައި އެކަލާނގެ ތަޢާލާގެ މިބަސްފުޅުންނެވެ: \"ފަހެ ތިޔަބައިމީހުންނަށް ކުޅަދާނަ ވީ މިންވަރަކުން ތިޔަބައިމީހުން ﷲ އަށް ތަޤުވާވެރިވާށެވެ.\"\n(ލިޔުމުގެ މިހާ ހިސާބަށް ތަރުޖަމާ ކުރެވިފައި) ލިޔުމުގެ އަޞްލުގެ ލިންކު: http://www.almoslim.net/elmy/291867\nއައްޝައިޚް ޔަޙްޔާ ބްނު ޢަލީ އަލްޙަޖޫރީއާ ސުވާލު ކުރެވުނެވެ:\nރަޙްމާންވަންތަ ރަޙީމްވަންތަ ﷲގެ އިސްމުފުޅުން ފަށައިގަންނަމެވެ. މި ސުވާލު އަހަރެމެން މިކުަރަނީ ފަޟީލަތުއް ޝައިޚް ޔަޙްޔާ ބްނު ޢަލީ އަލްޙަޖޫރީ - ޙަފިޡަހުﷲ - އަށެވެ.\nސުވާލު ކުރާ ފަރާތް ބުނެއެވެ:\nއަހަރެންގެ ޝައިޚްއެވެ. ﷲ ތިބާމެން ރައްކާތެރި ކުރައްވާށިއެވެ. ބައެއް މިސްކިތްތަކުގައި، ނަމާދުކުރާ ދެމީހުންގެ ދެމެދުގައި، މީޓަރެއް ނުވަތަ ދެ މީޓަރެއްގެ ހުސްޖާގައިގެ ދުރު މިނެއް ބަހައްޓައިގެން ނަމާދު ކުރެތެވެ. މިކަމުގެ ޙުކުމަކީ ކޮބައި ހެއްޔެވެ؟ އަދި ޖަމާޢަތުގައި މިފަދަ ޙާލުގައި ނަމާދު ކުރާނީ ހެއްޔެވެ؟ ނުވަތަ ފަރުދީކޮށް ވަކި ވަކީން ނަމާދު ކުރާނީ ހެއްޔެވެ؟\nޖަވާބު: ޙަމްދު ލިބިވޮޑިގެންވަނީ ﷲ އަށެވެ. އަދި ޞަލާތާއި ސަލާމް ލެއްވިގެން ވަނީ ރަސޫލު ﷲ ﷺ ގެ މައްޗަށެވެ. އެއަށްފަހު ދަންނައެވެ:\nތިފަދައިން ޞަފުތައް ހަދައި އިމާމް މީހާގެ ފަހަތުގައި ނަމާދު ކުރުމީ އަލަށް އުފެދުނު ކަމެކެވެ. އަދި ޙަދީޘް ބަސްފުޅުގައި ވެއެވެ: \"އަހަރެމެންގެ މި ކަމުގެ ތެރެއަށް މިކަމުގައި ނުވާ ކަމެއް އަލަށް އުފައްދައިފި ނަމަ ފަހެ އެކަމެއް ވަނީ ރައްދު ވެވިގެންނެވެ.\" [އައްޒަވާޖިރު އަލްހައިތަމީ އަލްމައްކީ: 1/99، ޞަޙީޙު އިބްނު ޙިއްބާން: 26، ޞަޙީޙު އަބީ ދާވޫދު އަލްއަލްބާނީ: 4606، ސުނަނު އަބީ ދާވޫދު: 4606، ނަޡަރިއްޔަތުލް ޢަޤްދި އިބްނު ތައިމިއްޔާ: 14 ބައްލަވާ]،\nފަހެ އެހެންކަމުން މިއީ އިޞްޠިފާފް އެއް ނޫނެވެ. ޝަރުޢީ ކޮށްވެސް، އަދި އެނގިގެންވާ ގޮތެއްގައި ވެސް ލުޣަވީ ކޮށްވެސް މިހެންނެއް ނުވާނެއެވެ. ފަހެ އިޞްޠިފާފް ވާނީ ހަމަ އާޔަތުގައި ވެސް ވާ ފަދައިންނެވެ: \"އެބައިމީހުން، ހަރުދަނާ ބިނާއެއް ފަދައިން ސަފުސަފަށް އެތުރިގެން ތިބޭފަދައިންނެވެ.\" [ސޫރަތުއް ޞައްފި: 4] އަދި ޙަދީޘް ބަސްފުޅުގައި ވާފަދައިންނެވެ: \"މަލާއިކަތުން އެބޭކަލުންގެ ރައްބުގެ ޙަޟްރަތުގައި ޞަފު ހައްްދަވާހެން ތިޔަބައިމީހުން ޞަފުތައް ނަހައްދަވާނަމު ހެއްޔެވެ؟ އެ މަލާއިކަތް ބޭކަލުން ޞަފަކަށް ފަހު ޞަފެއްް ފުރިހަމަ ކުރެއެވެ. އަދި އެއް ބޭކަލަކަށް ފަހު އަނެއް ބޭކަލެއް ޞަފުގައި ސަފުސަފަށް އެތުރި ތަރުތީބު ވެލައްވައެވެ.\" [ޞަޙީހު މުސްލިމް: 430، ޞަޙީޙު އިބްނު މާޖާ: 818، ޞަޙީޙު އިބްނު ޙިއްބާން: 2162، ތަޚްރީޖު ޞަޙީޙު އިބްނު ޙިއްބާން ޝުޢައިބުލް އަރްނާއޫޠު: 2162، ޢުމްދަތުއް ތަފްސީރު އަޙްމަދު ޝާކިރު: 2/95 ބައްލަވާ]، އަދި އެހެންކަމުން ޝަރުޢީ ކޮށް އިޞްޠިފާފްއަކަށް ނުވެއްޖެނަމަ; ފަހެ އޭނާ: ކޮންމެ މީހަކު މުންފަރިދުކޮށް އިމާމުގެ ފަހަތުގައި އޭނާ ވަކީން ހުރެ ނަމާދު ކުރުން; އަދި އެއީ މުންފަރިދުކޮށް އިމާމެއްގެ ފަހަތުގައި ކުރެވޭ ނަމާދެއް، އަދި މީހަކު ވަކީން އިމާމު ފަހަތުގައި ނަމާދު ކޮށްފި ނަމަ، ރަސޫލު ﷲ ﷺ އަމުރުކުރައްވާފައިވަނީ އެނަމާދު އޭނާ އިޢާދަކުރުމަށެވެ. ފަހެ އެކަލޭގެފާނު ޙަދީޘް ކުރެއްވިއެވެ: ތިބާގެ ނަމާދު އަލުން އިޢާދަކުރާށެވެ. ޞަފުގެ ފަހަތުގައި މުންފަރިދުކޮށް ނަމާދު ކުރާ މީހަކަށް ނަމާދެއް ނުވެއެވެ.\" އަދި މިއީ ޞައްޙަ ޙަދީޘް ބަސްފުޅެކެވެ. އަދި އެކަލޭގެފާނު ﷺ ޙަދީޘް ބަސްފުޅެއްގައި މިކަމުގެ ނަޡީރު ބަސްފުޅެއްވެއެވެ: \"ނަމާދުގައި ގޯސްކޮށް ކަން ކޮށްފި މީހާ ދަންނައެވެ. ތިބާ އެނބުރި ދާށެވެ. އަދި އަލުން ނަމާދު ކުރާށެވެ. ފަހެ ހަމަކަށަވަރުން ތިބާ ނަމާދެެއް ނުކުރެތެވެ.\" [ތަޚްރީޖު ސުނަނު އައްދާރަޤުޠްނީ ޝުޢައިބުލް އަރްނާއޫޠު: 319، ތަޚްރީޖު ޝަރްޙުއް ސުންނާ ޝުޢައިބުލް އަރްނާއޫޠު: 553، ޞަޙީޙު އައްނަސާއީ އަލްއަލްބާނީ: 1313، ޙިލްޔަތުލް އަޥްލިޔާއި ވަޠަބަޤާތުލް އަޞްފިޔާއި އަބޫ ނުޢައިމު އަލްއަޞްބަހާނީ: 8/428، އަލްބަޙްރު އައްޒައްޚާރު އަލްބައްޒާރު: 9/178 ބައްލަވާ]\nއަދި މުންފަރިދުކޮށް ޞަފުގެ ފަހަތުގައި ނަމާދު ކުރާ މީހާގެ ނަމާދު ޞައްޙަ ނުވާނެ ކަމުގެ ޢިލްމުވެރީންގެ ފަތުވާތައް ވެއެވެ. އޭގެތެރެއިން އައްލަޖުނާ އައްދާއިމާގެ [އަލް މުޖައްލަަދު 8ޞ 7 ބައްލަވާ]. ފަހެ އެހެންކަމުން ޖަމާޢަތުގެ ނަމާދަށް ޙާޟިރުވުން އޮތީ އޭގެ ޝަރުޢީ ވަޖުހުގައިވާ ޖަމާޢަތަށެވެ. އެހެންނޫނީ ވަކީން ފަރުދީކޮށް އެކަނި ނަމާދު ކުރުމެވެ. އޭރަށް އޭނާގެ ނަމާދު ޞައްޙަ ވެގެން ވެއެވެ. އަދި އެބައިމީހުން ވަނީ ޖަމާޢަތުގެ ނަމާދު ދޫކޮށްލުމުން ﷲ ގެ ޙަޟްރަތުގެ ކުރިމަތީގައި ޢުޛުރުވެރިވީ ބައެއްގެ ގޮތުގައެވެ. އެއީ އެ ޖަމާޢަތް އަދާކުރަން އޮތް ޝަރުޢީ ވަޖުހުގެ ގޮތް މަނަޢަ ވުމުންނެވެ. ފަހެ އެހެންކަމުން ބިދުޢަ އާއި އަދި ދެކޮޅަށް ހުރި ދަލީލުތައް އިސްތިޙްސާންކޮށް އޮފުދާރު ކޮށްލައިގެން ގެނެސް ޞައްޙަ ގޮތުގައި އޮތް ފަރުދީކޮށް ކުރެވެން އޮތް ވަކީން ކުރެވޭ ނަމާދު ދޫކޮށް، އެކަމުގެ ޞައްޙަ ކަމެއް ޔަޤީން ނުކުރެވޭ ނަމާދެއް އަދާކުރުމަށް ޙުއްޖަތް ދެއްކުމެއް ނެތެވެ. (ތަބްރީރު ކުރުމެއް ނުވެއެވެ. އެބަހީ އެގޮތަށް އެކަން ކޮންމެހެން ރަނގަޅު ގޮތެއްގެ ގޮތުގައި ދެއްކުމެއް ނުވެއެވެ.) އެއީ ޖަމާޢަތުގެ އަޖުރު ޙާޞީލް ކުރުމުގެ ބޭނުމުގެ ފަޟްލުގައިވީ ނަމަވެސް މެއެވެ. އައްޝައިޚް ޔަޙްޔާ އަލް ޙަޖޫރީ\nބުދަ ދުވަސް، 4 ޝައްވާލް 1441ހ. ލިންކު: https://t.me/dmaje/15008",""],["މ.މ.އ.","","","އަލްމަޞާލިޙުލް މުރުސަލާ\n{ލުޣަވީ މުރާދު: ގެއްލުމަކުން ސަލާމަތް ވުމަށްޓަކައި، މަންފަޢާ ބޮޑު ކޮޅެއް ހޯދައި ދެނެގަތުން. މުރުސަލާގެ މާނައަކީ މުޠުލަޤުކޮށް. [المعجم الوسيط لمجمع اللغة العربية 1/ 520 لسان العرب لابن منظور 4/ 2479 دار المعارف] އިޞްޠިލާޙުގައި: ޝަރުޢު ކުރެއްވި ޙަކީމް ވަންތަ ޙުކުމް ކުރައްވާ ފަރާތް، މާތް ﷲ އެކަލާނގެ އަޅުތަކުންނަށް އެބައިމީހުންގެ ދީނާއި، އެބައިމީހުންގެ ނަފްސުތަކާއި، އެބައިމީހުންގެ ބުއްދިއާއި، އެބައިމީހުންގެ ނަސްލާއި އަދި އެބައިމީހުންގެ މުދާތައް އެކަމަށް ބެލެވޭ ވަކި ތަރުތީބެއްގެ ދަށުން ރައްކާތެރި ކުރުމަށްޓަކައި ޤަޞްދުކުރެވޭ ނުވަތަ ބެލެވޭ މަޞްލަޙަތު ތަކެކެވެ. [المحصول في علم الأصول للفخر الرازى تحقيق د/طه جابر العلواني (2/ 220) جامعة الإمام محمد بن سعود الإسلامية]} ޙަމްދު ލިބިވޮޑިގެންވަނީ ﷲ އަށެވެ. އަދި ޞަލަވާތާއި ސަލާމް ލެއްވިގެން ވަނީ ރަސޫލު ﷲ ﷺ އަށެވެ. އަދި އެކަލޭގެފާނުގެ ޠާހިރު އާލު ބައިތުންނަށާއި ހެޔޮވެގެންވާ ޞަޙާބީންގެ މައްޗަށެވެ. އެއަށްފަހު ދަންނައެވެ:\nމަޞްލަޙަތުލް މުރުސަލާގެ ތަޢުރީފަށް ނުވަތަ މާނައަށް ދިޔުމުގެ ކުރިން، އޭގެ ޙަޤީޤަތް ފުރިހަމައަށް ފަހްމުވެ ދެނެގަތުމަށްޓަކައި އިތުރު ޟަރޫރީ މުޤައްދިމާތަކަކަށް ބަލާލުން އެދެވިގެންވެއެވެ. ފުރަތަމަ މުޤައްދިމާ: ޝަރީޢަތާއި އަދި މަޞްލަޙަތާއި ދެމެދުގައިވާ ތަލާޒުމީ ގުޅުން (އެކަތި އަނެކައްޗަށް ވަކި ނުކުރެވުން) ގުޅުން:\nހަމަކަށަވަރުން ޝަރީއަތާއި އަދި މަޞްލަޙަތު އެކަތި އަނެކައްޗަށް ދޭތި ދެމެދުގައިވާ ތަލާޒުމީ ގުޅުން ހަތަރު އަމްރެއްގެ ނުވަތަ ކަމެއްގެ މައްޗަށް ބިނާ ވެގެން ވެއެވެ. ފުރަތަމަ (ފުރަތަމަ ކަން) އަމްރު: ދަންނައެވެ. މި ޝަރީޢަތް ބިނާ ވެގެން ވަނީ ދުނިޔެއާއި އާޚިރަތުގައި އަޅުތަކުންގެ މަޞްލަޙަތު ތަޙްޤީޤު ކޮށް އެބައިމީހުންގެ ކިބައިން މަފާސިދުތައް ދުރުކޮށް ސަލާމަތް ކުރުމަށެވެ. (އެބަހީ އަޅުތަކުންގެ މަޞްލަޙަތު އޮތް ކަމެއް ޘާބިތުކޮށް ފާސިދު ކަންކަމުން ރައްކާތެރި ކުރުމަށެވެ.) ދެވަނަ (ދެވަނަ ކަން) އަމްރު: ދަންނައެވެ. މި ޝަރީޢަތެއް އެއްވެސް މަޞްލަޙަތަކަށް އެއްގޮތަކަށްވެސް އިހުމާލެއް ނުވެތެވެ. ފަހެ އެހެނީ ހެޔޮކަމެއްނަމަ، ނަބިއްޔު ﷺ އެކަމަކަށް ބާރުނާޅުއްވާ ހަމަ އެންމެ ހެޔޮކަމެއް ވެސް ނުމެ ވެއެވެ. އަދި ނުބައިކަމެއްނަމަ، އެކަލޭގެފާނު ﷺ އެކަމަކުން ނަހީ ނުކުރައްވާ ހަމަ އެންމެ ނުބައި ކަމެއް ވެސް ނުމެ ވެއެވެ. ތިންވަނަ (ތިންވަނަ ކަން) އަމްރު: އިސްވެ ދިޔަ ކަންތައް އެނގޭ ހިސާބުން، ދެން ފަހެ ޝަރުޢާއި އަދި މަޞްލަޙަތާއި ދެމެދުގައި އެއްވެސް ތަޢާރުޟެއް ނުވާކަން ނުވަތަ ދެބަސްވުމަކަށް ވެއްޓިގެން ނުދާނެކަން ދަންނައެވެ. ހަތަރުވަނަ (ހަތަރުވަނަ ކަން) އަމްރު: އިސްވެ ދިޔަ ކަންތައް އެނގޭ ހިސާބުން، ފަހެ ޝަރުޢުން ވާރިދުވެގެން އައިސްފައި ނުވާ މަޞްލަޙަތެއް ވުޖޫދުގައި ވާކަމަށް ދަޢުވާ ކުރާ މީހާގެ މައްޗަށް ދަންނައެވެ.\nފަހެ އޭނާގެ އެބުނުމުގެ މައްޗަށް ދެގޮތުން ކުރެ އެއްގޮތް ލާޒިމް ވެއެވެ: - އެއްގޮތަކީ، އެފަދަ މަޞްލަޙަތަކަށް ޝަރުޢުން ދަލީލު އޮތްކަން، އެފަދައިން އެދަޢުވާ ކުރާ މީހާއަށް ނޭނގިފައި އޮތީއެވެ. ނުވަތަ އޭނާއަށް، މި މަޞްލަޙަތުގެ މައްޗަށް ޝަރުޢުން ދަލީލު އައިސްފައިވާ ގޮތެއް އޭނާއަކަށް ނޭނގެއެވެ.\n- އަނެއްގޮތަކީ، އެފަދައިން އެ ދަޢުވާ ކުރާ މީހާ އިޢުތިޤާދުކުރާ ނުވަތަ ހީކުރާ މަޞްލަޙަތަކީ، އޭނާއަށް ނޭނގޭ ނުވަތަ ނޭނގި ނަމަވެސް އަޞްލުގައި މަޞްލަޙަތަކަށް ބެލެވޭ މަޞްލަޙަތެއް ނޫނެވެ. ފަހެ އެހެނީ މި ބީދައިން ﷲ އަށް ކުއްތަން ވުމަށްޓަކައި ބައެއް މީހުން ދެކޭ ބައެއް ކަހަލަ ޢަމަލުތަކަކީ، އަޞްލުގައި ﷲ ޝަރުޢުވެސް ކުރައްވާފައިނުވާ ކަން ކަމެވެ. އެހެންވީމާ އޭނާ އެ ހީކުރާ މަޞްލަޙަތު ފަހަރެއްގައި އޭގެ ގެއްލުން އޭގެ ނަފަޢަ އަށް ވުރެ ބޮޑެވެގެންވެސް ހިނގައިދާނެއެެވެ. އެހެން ވެއްޖެނަމަ، ޝަރުޢުން އެކަން މަނާ ކުރެއެވެ. އަދި އެހެންނޫންނަމަ އެބަހީ އެ މަޞްލަޙަތުގެ ނަފަޢަ ބޮޑު ނަމަ ޝަރުޢަކުން އެކަމަކަށް އިހުމާލެއް ވެފައެއް ނޯންނާނެތެވެ.\nދެވަނަ މުޤައްދިމާ: މަޞްލަޙަތު ބެހޭ ބައިތައް:\nހ. ޝަރުޢީކޮށް ބަންދު ވެފައިވާ ނުވަތަ މަނަޢަވެފައިވާ މަޞްލަޙަތު: ފަހެ އެ މަޞްލަޙަތު ތަކަކީ އަޅާ އެކަމުގައި ކުރު ނަޡަރުތަކުން ބެލެވޭ ކަންކަމެވެ. ޔަޢުނީ ދުރު ވިސްނުމަކުން އޭނާއަށް ނުބެލޭ ކަންކަމެވެ. އެހެންކަމުން ޝަރުޢުން ވަނީ އެކަން ކަން ބަންދުކުރެވިގެންނެވެ. އަދި އެކަންކަން މަނާ ކުރާ ދަލީލުތައް އައިސްފައިވެއެވެ. މީގެ މިޘާލެއްގެ ގޮތުގައި ފިރިމީހާ އޭނާގެ އަނބިމީހާ ޡިހާރުކުރުމުގެ މައްސަލަ ހިމެނެއެވެ. އެއީ ފިރިމީހާ އޭނާގެ އަނބިމީހާ އޭނާގެ މަންމައާއި ނޫނީ ދައްތައާއި މަޙްރަމަކާއި އެއްފަދަ ކުރުން ފަދަ ބަހެއް ބުނުމެވެ. މިއީ އިސްލާމް ދީނުގައި ޙަރާމް ކަމެކެވެ. އަދި އެކަމުގައި ޙުކުމް އޮތް ކަމެކެވެ. އެހެނީ އޭނާ ޡާހިރުކުރާ ހިސާބުން އޭނާގެ އަނބިމީހާގެ ކިބައިން އެއްވެސް އެދުމެއް ނުވަތަ ބީހުމެއް ވެސް ހުއްދަ ނުވެތެވެ.\nއެއީ އޭނާ ކައްފާރާ ދެއްކުމަށް ދާންދެނެވެ. ވުމާއެކު މިކަމުގެ މަޞްލަޙަތަކަށް ރުޖޫޢަވެ، ޝަރުޢު ވެފައިވާ ކައްފާރާ ބޮޑުވުމުން އެލުއި ކުރުމުގެ ގޮތުން ރޯދައެއް ހިފައި އެފަދައިން ސަލާމަތް ވުމެއް ނޯވެއެވެ. އޭނާއަށް ވާޖިބު ވަނީ އަޅަކު މިނިވަން ކުރުމަށެވެ. އެއީ ޤުރުއާނާއި ސުންނަތުން ޞަރީޙަކޮށް އެކަމަށް ދަލީލު އައިސްފައިވާ ފަދައިންނެވެ. އަދި ކައްފާރާ ދެއްކުމަށް ދާންދެން އޭނާ އެ ކުރި ޢަމަލުގެ ސަބަބުން އޭނާގެ އަނބިމީހާ ކިބައިން ބަރީއަވުން ހުއްޓެވެ. ގާތްވެއްޖެނަމައީ އެއީ ބޮޑުވެގެންވާ ފާފައެއްކަން ސުންނަތުން ޘާބިތުވެއެެވެ. [މި މައްސަލައާއި ގުޅުން ހުރި ދަލީލުތަކުގެ މަޞްދަރުތައް: [أحمد علي طه ريان، فقه الأسرة ، صفحة 264. بتصرّف. أبي إسحاق برهان الدين بن مفلح الحنبلي (1997)، المبدع شرح المقنع (الطبعة الأولى)، لبنان: دار الكتب العلمية، صفحة 3، جزء 7. بتصرّف. سورة المجادلة، آية: 2. سورة الأحزاب، آية: 4. \"حكمة إبطال الظهار من كتاب موسوعة الفقة الإسلامي\"، www.al-eman.com. بتصرّف. وهبة الزحيلي، الفقه الإسلامي وأدلته، صفحة 7129 ، 7144-7146، جزء 9. بتصرّف. رواه الألباني، في إرواء الغليل، عن سلمة بن صخر البياضي، الصفحة أو الرقم: 2091، صحيح. محمد عبد اللطيف قنديل، فقه النكاح والفرائض، صفحة 266-267. بتصرّف. مجموعة من المؤلفين (1404-1427 هـ)، الموسوعة الفقهية الكويتية (الطبعة الثانية)، الكويت: وزارة الأوقاف والشؤون الإسلامية، صفحة 103، جزء 42. بتصرّف. مجموعة من المؤلفين (1404-1427 هـ)، الموسوعة الفقهية الكويتية (الطبعة الأولى)، مصر: دار الصفوة، صفحة 204-206، جزء 29. بتصرّف. سورة المجادلة، آية: 3. سورة البقرة، آية: 237. رواه الألباني، في صحيح النسائي، عن عبد الله بن عباس، الصفحة أو الرقم: 3457، حسن. سورة المجادلة، آية: 3-4. رواه الألباني، في صحيح أبي داود، عن خولة بنت مالك بن ثعلبة ويُقال لها خويلة، الصفحة أو الرقم: 7/173، صحيحٌ بشواهده. كمال ابن السيد سالم، كتاب صحيح فقه السنة وأدلته وتوضيح مذاهب الأئمة، صفحة 378-379، جزء 3.]\nށ. ޝަރުޢީކޮށް މުޢުތަބަރު މަޞްލަޙަތު: އަދި އެއީ ޝަރުޢީ ދަލީލުތައް އެކަމުގެ މަޞްލަޙަތު ހޯދައި ލިބިގަތުމަށް ދަލީލު އައިސްފައިވާ މަޞްލަޙަތު ތަކެވެ. މިޘާލަކަށް މުދާ ރައްކާތެރި ކުރަން ޝަރުޢުގައި އެބަ އޮތެވެ. އެ މުދަލަށް ކޮންމެ ފަދަ ޙާލެއްގައި ވެސް ރައްކާތެރި ވާން ޖެހޭނެ އެވެ. އެހެނީ ވައްކަން ކޮށްފިނަމަ، އެކަމުގެ ޙައްދު ޝަރީޢަތުގައި ވަރަށް ސާފެވެ.\nނ. އެ މަޞްލަޙަތަކަށް ސުކޫތުވާ ނުވަތަ ހުއްޓޭ ނުވަތަ ހަނުތިބޭ މަޞްލަޙަތު: އެއީ އެ މަޞްލަޙަތަކާއި މެދު އޭގެ މުޢުތަބަރު ކަމެއްވެސް ނުވަތަ ބާޠިލު ކަމެއްވެސް ވާރިދުވެފައި ނުވާ ކަންކަމެވެ. އެކަމަށް ޤުރްއާނުން ނުވަތަ ސުންނަތުން ނުވަތަ އިޖުމާޢަކުން ނުވަތަ ޤިޔާސަކުން ޚާއްޞަ ދަލީލެއް ނެތް ކަންކަމެވެ. އެހެނަސް އެކަމަކީ ޝަރީޢަތުގެ މަޤްޞަދުގެ ތެރެއިން ކަންކަމަށް، އެބަހީ ޝަރީޢަތުން އެކަމެއްގެ ރައްކާތެރިކަން ހޯދަން އަމުރު ވެފައިވާ ކަންކަމަށް ބުރަވެވޭ ކަމެއް ނަމަ، އެކަންކަމަށް ކިޔަނީ މަޞާލިޙުލް މުރުސަލާ އެވެ. މިޘާލަކަށް އެ އެއްޗެއްގެ އަގު ކަނޑަނޭޅި އެ ވިއްކުމުގެ ޢަޤުދު ހެކި ލިޔެވިފައި ނުވާ ވިއްކުމެއް، އޭގެ މިލްކިއްޔަތެއް ނަޤުލެއް ނުވާނެއެވެ. މިލްކިއްޔަތެއް ބަދަލެއް ނުވާނެއެވެ. އަދި މުރުސަލާއޭ ބުނެވެނީ އޭގެ ހުއްދަ ވުމާއި މުޢުތަބަރު ވުމުގެ ޞިފައަށް ޚާއްޞަ ދަލީލު ސީދާ ނެތިވެ މުޠުލަޤު ވާތީއެވެ. މާނައަކީ އެކަމަށް ސީދާ ޚާއްޞަ ދަލީލެއް ނެތަސް، އެ މުޠުލަޤުކޮށް މިބަލަނީ އެއީ މުޢުތަބަރު ނުވަތަ އިސްތިބާޙު ކުރެވޭ މަޞްލަޙަތެއްގެ ގޮތުގައެވެ.\nމަޞްލަޙަތުލް މުރުސަލާގެ ތަޢުރީފު މާނަ: ޝަރުޢު ކުރައްވާ ފަރާތް، ﷲ އެ މަޞްލަޙަތެއް ޙުކުމުގައި އެތަޙްޤީޤުވުމަށް ޝަރުޢު ވެފައި ނުވާ މަޞްލަޙަތުތަކެވެ. އަދި ޝަރުޢީ ދަލީލަކުން އެކަން މުޢުތަބަރުކޮށް ނުވަތަ މަނަޢަކުރާނޭ ދަލީލު އައިސްފައި ނުވާ މަޞްލަޙަތުތަކެވެ. އަދި މުޠުލަޤޭ މި ބުނެވެނީ، މުޢުތަބަރު ކުރާނޭ ދަލީލަކަށްވެސް މަނަޢަ ކުރާނޭ ދަލީލަކަށް ވެސް މުޤައްޔަދު ނުވަތަ މުޙައްދަދު ވެފައި ނެތީމައެވެ. އަދި މި ތަޢުރީފު ބަޔާންކޮށް ވާޟިޙު މިކުަރަނީ، ތަޝްރީޢުގެ ޙުކްމުތަކުގެ މަޤްޞަދުން މީސްތަކުންގެ މަޞްލަޙަތުތައް ތަޙްޤީޤުކޮށް ރައްކާތެރި ކުރުމެވެ. މާނައީ ނަފަޢަ ހޯދައިގަތުން ނުވަތަ ގެއްލުމުން ސަލާމަތްވެގަތުން ނުވަތަ ނުރައްކާތެރި ކަމެއް އުފުއްލެވުމުގެ ގޮތުންނެވެ. އެއީ މީސްތަކުންގެ މަޞްލަޙަތުތަކެއް ވަކިވަކި ބައިތަކަކަށް މުޙައްދަދުވެ މަޙްޞޫރަ ވެގެންނެއް ނުވެއެވެ. އަދި ވަކި އަފްރާދުން ތަކެއްގެ ޙިސާބަށް ނިމިފައެއްވެސް ނުވެއެވެ. އެހެނެއްކަމަކު އެކަން ވަނީ މީސްތަކުންގެ ޙާލަތުތައް ބަދަލުވާ ވަރަކުން އަދި ކުރިއަރައި ވެށްޓަށް އަންނަ ބަދަލުތައް ބަދަލުވާ ވަރަކުން އެ މަޞްލަޙަތުތައްވެސް އާވެ ބަދަލުވަމުންނެވެ.\nވުމާއެކު ތަޝްރީޢުގެ ޙުކުމް އެއްޒަމާނެއްގައި ނަފަޢެއް ޙާސިލްކޮށް ހޯދައިގަތުމަށްވާ ކަންތައް ވާއިރު އަނެއް ޒަމާނުގައި ގެއްލުމެއްގެ ގޮތުގައި ވެދާނެއެވެ. އަދި އެއްޒަމާނެއްގެ އެހެނަސް ދެތަނެއް، ދެތަނުން ކުރެ އެއްތަނުގައި ޙުކުމް ގައި އެއީ ނަފަޢެއް ހޯދައިގަތުމަށް ވެފައި އަނެއް ތަނުގައި އެއީ ގެއްލުމެއް ހޯދުން ފަދަ ކަމަކަށް ވެދާނެއެވެ. [علم أصول الفقه عبد الوهاب خلاّف - ص٨٤ وما بعد]. މަޞާލިޙުލް މުރުސަލާ ބެހިގެންވާ ބައިތައް:\nފުރަތަމައަށް: އޭގެ އަޞްލުގެ އިޢުތިބާރަށް ބަލާނަމަ، އެއީ އޭގެ އަޞްލުގައި ރައްކާތެރިކަން ކަށަވަރު ކުރުމަށް ބަލާނަމަ، ބެހެނީ ފަސް ބަޔަކަށެވެ. އެއީ:\n1. ދީން ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު.\n2. ނަފްސު ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު. 3. ޢަޤްލު/ބުއްދި ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު. 4. ޢިރްޟު/އަބުރު/ޙަސަބާއި ނަސަބާއި ޝަރަފާއި ޤަދަރު/ހަށި ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު.\n5. މުދާ ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު. އަދި މި ބައިތަކަކީ ފަސް ޟަރޫރިއްޔާތު ނުވަތަ ޝަރީޢަތުގެ މަޤްޞަދުތައް މި ކިޔޭ ބައިތަކެވެ.\nދެވަނައަށް: އޭގެ ވަރުގަދަ ކަމަށް އިޢުތިބާރުކޮށް:\nފުރަތަމަ ޤިސްމު: ޟަރޫރީ މަޞްލަޙަތު: އެއީ ޟަރޫރީ ޙާލަތުގައި ވެއްޓޭ މަޞްލަޙަތުގެ ޙާލަތެވެ. ވުމާއި އެކު ޟަރޫރަތުގެ ޝަރުޠުން ކުރެ ޝަރުޠެއް ކެނޑުމުން، ނުވަތަ އެއްކޮށް ޝަރުޠު ކެނޑިއްޖެނަމަ، އެ މަޞްލަޙަތުވެސް ކެނޑިގެން ދެއެވެ. ދެވަނަ ޤިސްމު: ޙާޖަތަށްޓަކައިވާ މަޞްލަޙަތު: އެއީ ޙާޖަތަކަށްޓަކައި އަންނަ މަޞްލަޙަތުގެ ޙާލަތެވެ. ޟަރޫރީ ވެގެންނެއް ނޫނެވެ. އެހެންކަމުން މި މަޞްލަޙަތުން ތަޙްޤީޤު ކުރަނީ އެކަމެއްގެ ފަސޭހަވުމަށެވެ. އަދި ނަފަޢަ ޙާޞިލު ކުރުމަށެވެ. އަދި ޟަރޫރަތްތަކުގެ ޝަރުޠަކުން ކެނޑުމަކުން މިކަމަކާއި ގުޅުމެއް ނެތެވެ. ތިންވަނަ ޤިސްމު: ތަޙްސީނިއްޔަ (ރަނގަޅަކަށްޓަކައިވާ) މަޞްލަޙަތު: ފުރިހަމަވުނަތަކޭ ވެސް ކިޔެއެވެ. އަދި އެއީ ޟަރޫރިއްޔާ ވެސް ޙާޖަތަކަށް ވެސް ނުވާ މަޞްލަޙަތެވެ. އެހެނަސް އެ މަޞްލަޙަތުތައް ވަނީ، މަކާރިމުލް އަޚްލާޤު އަދި އެންމެ ރިވެތި މަންހަޖަށް ތަބާވުމުގެ ގޮތުންނެވެ.\nމަޞްލަޙަތުލް މުރުސަލާ ނެގުމުގެ ޟަވާބިޡުތައް: ހ. ނައްޞުން ނުވަތަ އިޖުމާޢު އަކުން ޘާބިތުވާ ކަމަކާ ފުށޫނޭރުމެވެ. އެއިން ކަމަކާ ދެބަސްވެ ޚިލާފު ނުވުމެވެ. ށ. ރައްކާތެރިވުން ސަލާމަތްވެގަތުން، ޝަރީޢަތުގެ މި މަޤްޞަދުތަކަށް އިޢާދަވެ ރުޖޫޢަ ވުމެވެ. ނ. ކަނޑައެޅި ޘާބިތުވެފައިވާ ޙުކުމްތަކެއްގެ މައްޗަށް މަޞްލަޙަތު ނުގެނައުމެވެ. ރ. އެ މަޞްލަޙަތަކަށް ރާޖިޙު މަޞްލަޙަތާއި ނުވަތަ އެއްވަރުކޮށް އެހެން މަޞްލަޙަތުތައް ނުގެނައުން، އެހެންނޫނީ ޢަމަލުތަކުގައި މަފްސަދާއެއް އިތުރަށް ރާޖިޙު މަފްސަދާއެއް ނުވަތަ އެއްވަރުކޮށް އެހެން މަފްސަދާތައް ގެނައުމަށް ލާޒިމް ކުރެވިދާނެތީއެވެ.\nބ. އެ މަޞްލަޙަތަކީ ޙަޤީޤީ މަޞްލަޙަތަކަށްވުން އަދި ވަހްމީ މަޞްލަޙަތަކަށް ނުވުމެވެ. މާނައަކީ ވާޤިޢުގައި މިހާރު ނުވަތަ އެވަޤުތުގައި ޙުކުމެއް ތަޝްރީޢުވެ ނަފަޢެއް ކަށަވަރުކުރުން ނުވަތަ ގެއްލުމަކުން ސަލާމަތްވެ ގަތުމަށްޓަކައެވެ.\nޅ. ޢާންމު އެންމެންގެ މައްޗަށް ޝާމިލްވެ ހުށަހެޅިގެންވާ މަޞްލަޙަތަކަށް ވުމެވެ. އަދި ވަކި ޝަޚްޞިއްޔަތަކަށް ވަކިވަކި ފަރުދުންނަށް ވާ މަޞްލަޙަތަކަށް ނުވުމެވެ. އެހެނީ އަމީރަކަށް ނުވަތަ ޢަޡީމް މަތީ ފަންތީގެ މީހަކަށް ކަނޑައެޅޭ ޚާއްޞަ މަޞްލަޙަތެއް ޙުކުމްގައި އެހެންނެއް ޝަރުޢު ނުކުރެވޭނެ އެވެ. އޭގައި ބެލުން އޮތީ ޖުމްހޫރު ޢާންމު އެންމެހާ މީސްތަކުންގެ މަޞްލަޙަތު ތަކަށެވެ.\nމަޞާލިޙުލް މުރުސަލާގެ މައްސަލަތަކުގައި އިޙްތިޖާޖު ކުރެވޭ ގޮތް ނުވަތަ ޙުއްޖަތް ނަގާ ގޮތް:\nޖުމްހޫރު ޢިލްމުވެރިން ވިދާޅުވަނީ މަޞާލިޙުލް މުރުސަލާއަކީ، ޙުކުމްތައް ތަޝްރީޢު ކުރެވޭކަމުގެ މައްޗަށް ބިނާވާ ޝަރުޢީ ޙުއްޖަތްތަކެއް ކަމުގައި އެވެ. އެއީ ވާޤިޢުގައި ނައްޞަކުންވެސް ނުވަތަ އިޖުމާޢު އަކުންވެސް ނުވަތަ ޤިޔާސްއަކުންވެސް ނުވަތަ އިސްތިޙްސާންއަކުންވެސް، އެ ޙުކުމް އެއްނުވާ ކަންކަމަށެވެ. އެހެންކަމުން އެކަމަށް ޙުކުމްއެއް ޝަރުޢު ކުރެވުމުން އެއީ މުޠުލަޤު މަޞްލަޙަތެއް ގޮތުގައި ވުމުން، ޙުކުމް ތަޝްރީޢު ވުމަކުން އެކަމެއް ތަވައްޤުފްވެ ނުހުއްޓެއެވެ. އެއީ އެކަމުގައި ޝަރުޢަށް ބަލައި އިޢުތިބާރުކުރުމުގެ ޝާހިދެއް ނުވަތަ ނަޡަރެއް އެ މަޞްލަޙަތުގައި ވާތީ އެކަމަށް ބިނާކޮށެވެ. ފަހެ އެހެންކަމުން އެ މަޞްލަޙަތު ތަކަށް ޙުކުމް ގެންނެވި ކަމަށް ސަލަފުންގެ އަރިހުން ޘާބިތުވާން އެބަ އޮތެވެ: އެއީ އިމާމް މާލިކްއާއި އިމާމް އަޙްމަދު ފަދަ ބޭކަލުންނެވެ. އަދި އެފަދައިން އެއިން ޙުކުމް ނެގުމަށް އިމާމް ޝާފިޢީ އާއި ޡާހިރީ މަޛްހަބުން އިންކާރު ކުރައްވާ އެއްބަސްވެ ނުލައްވަތެވެ.\n{ދެން މިލިޔުމުގެ އޮތް ބައި ތަރުޖަމާ ކުރުމުން ދޫކޮށްލަމެވެ. ދެން ލިޔުއްވި ބޭފުޅާ ގެނެސްދެއްވާފައި ވަނީ މަޞާލިޙުލް މުރުސަލާއިން އިޙްތިޖާޖު ކުރެވޭކަމުގެ ޖުމްހޫރު ދަލީލުތަކާއި މަޞާލިޙުލް މުރުސަލާއިން އިޙްތިޖާޖު ކުރެވުމުން ނަފީ ކުރެވޭ ދަލީލުތަކެވެ. އެއަށްފަހު މުހިއްމު ނޯޓެއް ގެންނަވާފައިވެއެވެ.\nއޭގައި ވެއެވެ: މުޖައްރަދު ހަމައެކަނި މަޞާލިޙުލް މުރުސަލާ އަށް ބިނާވާ ޙުކުމްތަކަކީ، ޝަރުޢީ ޙުކުމް ތަކެއް ނޫނެވެ. ނުވަތަ ޝަރުޢީ ޙުކުމްތަކާ އެ އެއްފަދައެއްވެސް ނޫނެވެ. އެހެންކަމުން އެ މަޞާލިޙުލް މުރުސަލާގެ ޙުކުމްތަކަކުން ޝަރުޢީ ގޮތުން ވާޖިބޭ ނުނީ ޝަރުޢީ ގޮތުން ޙަރާމް އެކޭ އެހެންނެއް ނުގެނެވޭނެއެވެ. އެހެނަސް އެ މަޞާލިޙުލް މުރުސަލާގެ ޙުކުމްތައް އެއީ ވަޟްޢީ ޙުކުމްތަކެކެވެ. އެހެންވީމާ މިޘާލަކަށް ޝަރުޢީ ޙުކުމްގައި އެ ފަރާތަކަށް ކިޔަމަންވާންޖެހޭ އިމާމެއްގެ ނުވަތަ ވެރިޔެއްގެ ކިބައިން އަންނަ އަމުރެއްނަމަ، ޝަރުޢީ އެވަޖުހުން އޭނާއަށް ކިޔަމަންވާންޖެހޭނެއެވެ. އެހެނީ އޭނާއަށް ދަރުމައާއި ޘަވާބު ހުރީ އެ ޙައްޤުގެ އެއިމާމް މީހާއަަށް ނުވަތަ ވެރިޔާއަަށް ކިޔަމަންވުމުގައެވެ. ވީމާ އަމިއްލަ މީހާ ދެކޭ ގޮތުގައި އެއިމާމަށް ނުވަތަ އެ ވެރިޔަކަށް ކިޔަމަން ވުމުގައި މީސްތަކުންނަށް ގެއްލުމެއް ވުމާއި އަދި ހަމަނުޖެހުމަކަށް ގޮސްދާނެ ކަމުގެ ޚަލަލު ނުވަތަ ނުތަނަވަސް ކަން އޮތް ކަމުގައި ވީނަމަވެސް އޭނާ އެ އިމާމަކަށް ނުވަތަ ވެރިޔަކަށް ކިޔަމަންވުން ހުއްޓެވެ. މިޘާލަކަށް ހިނގައި ބިގާ އުޅޭ މަގުތަކުގެ ޤާނޫނުތަކާއި ޤަވާޢިދުތަކެވެ. ފަހެ މިފަދަ މިކަން ކަމަށް އިލްތިޒާމްވެ ކިޔަމަންވުން ވާޖިބުވެ ލާޒިމު ވެގެން ވެއެވެ. އެއީ ދެން ކޮންމެހެން އެ ވެރިކަމުގެ ތެރެއިން އެމީހަކަށް ކިޔަމަން ވުން ވާޖިބު ނުވާ ފަރާތަކުން އެހެނަސް އެ ވެރިކަމުގެ ކޮއިލުން އެވާހަކަ ނެރުނު ކަމުގައި ވިޔަސް މެއެވެ. މިއަށްފަހު ލިޔުއްވި ބޭފުޅާ އިންޞާފު ކުރައްވާފައިވަނީ، މަޞާލިޙުލް މުރުސަލާ އާއި ފާފަވެރިވެގެންވާ ބިދުޢާ އަލް މަޛްމޫމާގެ ފަރަޤު ބަޔާން ކޮށްދިނުމުގެ މައްޗަށެވެ.\nދަންނައެވެ. ފުރަތަމައަށް: ބިދުޢާ ވަނީ ތަޢައްބުދާތު ނުވަތަ އަޅުކަންތައްތަކުގެ ތެރޭގައި އެވެ. އެނޫނީ އިޢްތިޤާދު ނުވަތަ ޢަޤީދާގެ ތެރޭގައެވެ. އަދި އެ އަޅުކަންތައްތަކުގެ ތެރޭގައި މާނައަށް ބަލަންޏާ އެއީ ޤަބޫލުނުކުރެވޭ ފަދަ ކަންތައްތަކެވެ. އެހެނެއްކަމަކު މަޞާލިޙުލް މުރުސަލާ ވަނީ މުޢާމަލާތު ތަކެއްގައެވެ. އަދި އެ މުޢާމަލާތުތަކުގެ މާނައަށް ބަލަންޏާ އެއީ ޤަބޫލުކުރެވޭ ފަދަ ކަންތައްތަކެވެ.\nދެވަނައަށް ދަންނައެވެ: ބިދުޢާ ވަނީ ސީދާ ޝަރީޢަތުގެ މަޤްޞަދުތަކުގެ ތެރެއިންނެވެ. ނުވަތަ އެއަށް ވަދެގަނެގެންނެވެ. އެހެނަސް މަޞާލިޙުލް މުރުސަލާ އެއީ އެ މަޤްޞަދުތައް ތަޙްޤީޤުކޮށް ކަށަވަރުކޮށް ޘާބިތު ކުރުމަށްވާ ވަސީލަތްތަކެކެވެ.} އަދި އެންމެ މޮޅަށް ދެނެވޮޑިގަންނަވަނީ ﷲ އެވެ.\nއަދި ލިޔުއްވީ އަބޫ ޖާބިރު އަލް ޖަޒާއިރީ.\n[މަރުޖިޢުތައް: ـ علم أصول الفقه ، عبد الوهاب خلاّف ، الزهراء للنشر والتوزيع ـ الجزائر ط1995/1.\nـ مذكرة أصول الفقه ، محمد الأمين الشنقيطي، الدار السلفية ـ الجزائرـ بدون تاريخ طبع.\nـ معالم أصول الفقه عند أهل السنّة والجماعة، محمد الجيزاني، دار ابن الجوزي، ـ المملكة السعودية ـ ط 1419/2.\nـ مختصر علم أصول الفقه الإسلامي ، محمد محده، دار الشهاب ت الجزائر بدون تاريخ طبع.\nـ الواضح في أصول الفقه للمبتدئين ، د. محمد سليمان الأشقر، دار النفائس ودار مكتبة الدرر ـ الأردن ـ ط 1417/5]. ލިޔުމުގެ އަޞްލު ލިންކު: https://manarel3oion.yoo7.com/t1147-topic\nއިތުރު މަޢުލޫމާތު:\nhttps://www.alukah.net/sharia/0/89749/",""],["މ.މ.އ.","","","ފަތިސް ނަމާދު ޤުނޫތު\nޤުނޫތާ މެދުގައި ހަތަރު މަޛްހަބުގެ ރައުޔަކީ ކޮބައި ހެއްޔެވެ؟\nޖަވާބު: ހަތަރު މަޛްހަބުގައި ޤުނޫތާއި މެދުގައި އޮތް ރައުޔުތައް ތިރީގައި މިވަނީ އެވެ:\n1. މާލިކީން ވިދާޅުވަތެވެ: ފަތިސް ނަމާދު ފިޔަވާ ޚާއްޞަ ކޮށްގެން އެއްވެސް ޤުނޫތެއް ނުވެއެވެ. ފަހެ އެހެންކަމުން ވިތުރިއެއްގައިވެސް އަދި އެނޫން ނަމާދެއްގައިވެސް އިތުރަށް ޤުނޫތެއް ނޯވެއެވެ.\n2. ޝާފިޢީން ވިދާޅުވަތެވެ: ރަމަޟާން މަހު ފަހު ދިހައިގެ ވިތުރީގައި ފިޔަވާ އެއްވެސް ޤުނޫތެއް ނުވެއެވެ. އަދި އެނޫން އެއްވެސް ނަމާދެއްގައި ވެސް އިތުރަށް ޤުނޫތެއް ނޯވެއެވެ. އެއީ އެހެނަސް ކޮންމެ ޙާލަތެއްގައި ވެސް ފަތިސް ނަމާދު ފިޔަވައެވެ. އަދި އެނޫނިއްޔާ މުސްލިމުންގެ މައްޗަށް ނާޒިލާއެއް ވަބާއެއް ނުވަތަ ކާރިޘާއެއް ނުވަތަ މުޞީބާތެެއް ކުރިމަތި ވެއްޖެ ހިނދެއްގައި ހުރިހާ ފަރުޟު ނަމާދުގައި ހުއްދައެވެ.\n3. ޙަނަފީން ގެނެއެވެ: ވިތުރީގައި ޤުނޫތު ކުރެވެއެވެ. އަދި އެނޫން ނަމާދު ތަކުގައި ޤުނޫތު ނުކުރެވެއެވެ. އެއީ ނަވާޒިލް (ޚާއްޞަ ކުއްލި ޙާލަތެއް) ނުވަތަ ޝަދާއިދު (ވަބާއެއް ނުވަތަ ކާރިޘާއެއް ނުވަތަ މުޞީބާތެެއް ނުވަތަ ދަތި އުނދަގޫ ތަދު) ޙާލަތެއް ކުރިމަތި ވެެއްޖެ ނަމަ، ފަތިސް ނަމާދުގައި ޚާއްޞަކޮށް އިމާމް މީހާ ޖަމާޢަތުގައި ޤުނޫތުކުރެވެއެވެ. އެހެނަސް މުންފަރިދުކޮށް ވަކީން ޤުނޫތު ނުކުރެވޭނެއެވެ. 4. ޙަންބަލީން ވިދާޅުވަތެވެ: ވިތުރީގައި ޤުނޫތު ކުރެވެއެވެ. އަދި އެނޫނިއްޔާ ނުކުރެވެއެވެ. އެއީ ނަވާޒިލް ނުވަތަ ޝަދާއިދު (ވަބާއެއް ނުވަތަ ކާރިޘާއެއް ނުވަތަ މުޞީބާތެެއް ނުވަތަ ދަތި އުނދަގޫ ތަދު) ޙާލަތެއް ކުރިމަތި ވެެއްޖެ ނަމަ ހުއްދައެވެ. ޠާޢޫން ބަލި ފިޔަވައެވެ. ފަހެ އިމާމް ނުވަތަ ނާއިބަކު އެ ޙާލަތުގައި ފަރުޟު ފަސް ނަމާދުގައި، ހުކުރު ނަމާދު ފިޔަވައި ޤުނޫތު ކުރެވެއެވެ.\nއަދި ސީދާ އިމާމް އަޙްމަދު ވިދާޅުވެފައިވެއެވެ. ރުކޫޢު ކުރިން ނުވަތަ ފަހުން ވިތުރީގައި ޤުނޫތެއް ވާކަމަށް ނަބިއްޔު ﷺ ގެ އަރިހުން ޞައްޙަ ވެފައެއް ނެތެވެ. އަދި މިއީ ހަތަރު މަޛްހަބުގެ ބޭކަލުންގެ ބަސްފުޅުތަކެވެ.\nއަދި ރާޖިޙު ގޮތަކީ ފަރުޟު ފަސް ނަމާދުގައި މުސްލިމުންނަށް ނާޒިލާއެއް ކުރިމަތި ވެގެން މެނުވީ ޤުނޫތެއް ނުވެއެވެ. އަދި ވިތުރީގައި ނަބިއްޔު ﷺ އަރިހުން އެކަލޭގެފާނު ވިތުރީގައި ޤުނޫތު ކުރެއްވި ކަމަށް ޞައްޙަ ވެގެންނެއް ނުވެއެވެ. އެހެނަސް ސުނަނުގައި އަލް ޙަސަން ބްނު ޢަލީ ރަޟިޔަ ﷲ ޢަންހުމާ އަށް ވިތުރީގެ ޤުނޫތުގައި ކިޔުއްވާނެ ދުޢާ އެކަލޭގެފާނު ދަސްކޮށްދެއްވި ކަމަށް އައިސްފައިވެއެވެ. އެއީ: اللهم اهدني فيمن هديت (ޔާ ﷲ، އިބަ ރަސްކަލާނގެ ހިދާޔަތް ދެއްކެވި ފަރާތްތަކަށް (ހިދާޔަތް ދެއްކެވި ފަދައިން މިއަޅާއަށް ހިދާޔަތް ދައްކަވާފާންދޭވެ.) މިދުޢާގެ ނިޔަލަށެވެ. އަދި މި ޙަދީޘް ބައެއް ޢިލްމުވެރިން ވަނީ ޞައްޙަ ކުރައްވާފައެވެ. ފަހެ އެހެން ކަމުން ވިތުރީގައި ޤުނޫތު ކޮށްފި ނަމަ، ހަމަ ރަނގަޅެވެ. އަދި ދޫކޮށްލައިފި ނަމަވެސް، ހަމަ ރަނގަޅެވެ. ދެ ގޮތުގައި ވެސް މައްސަލައެއް ނެތެވެ. والله الموفق.\nތަޥްފީޤުވެރި (ހެޔޮކަންކަމަށް ވާގިވެރިކަން ދެއްވާ) ފަރާތީ ﷲ އެވެ.\nލިޔުއްވީ: މުޙައްމަދު އައްޞާލިޙު އަލްޢުޘއިމީން، އެއީ 7/3/1398 ހިޖުރީ. [ބައްލަވާ: مجموع فتاوى ورسائل الشيخ محمد صالح العثيمين - المجلد الرابع عشر - باب صلاة التطوع.]\nތަރުޖަމާގެ އަޞްލުގެ ލިންކު: https://ar.islamway.net/fatwa/16959/ما-رأي-المذاهب-الأربعة-في-القنوت\nހަތަރު މަޛްހަބުގެ މެދުގައި ނަމާދުގައި ޤުނޫތުކުރުން.\nދަފްތަރު އަޙްމަދު އައްޝާމީ، އަޙްމަދު އައްޝާމީގެ ތަޢުލީޤާތު (1)\nނަމާދުގައި ޤުނޫތު:\nނަމާދުގައި ޤުނޫތު ކުރުން މަންދޫބެވެ. އެހެނަސް އެއީ ކޮންކޮން ނަމާދެއްގައި މެދުގައިތޯ ޢިލްމުވެރިން އިޚްތިލާފުވެ ރައުޔުތަކެއްގެ މައްޗަށް އެކަން ވެއެެވެ.\nފަހެ އެގޮތުން ޙަނަފީންނާއި ޙަންބަލީން ވިދާޅުވަތެވެ: ޙަނަފީންގެ ކިބައިގައި ވިތުރީގައި ރުކޫޢުގެ ކުރިން ޤުނޫތު ކުރެވެއެވެ. އަދި ޙަންބަލީން ދެކެނީ ރުކޫޢުގެ ފަހުން ކަމަށެވެ. އެނޫން އެއްވެސް ނަމާދެއްގައި ޤުނޫތު ކުރުމެއް ނުވާކަމެއް ދެން ދެކިލައްވައެވެ.\nއަދި މާލިކީންނާއި ޝާފިޢީން ވިދާޅުވަތެވެ: ފަތިސް ނަމާދު ރުކޫޢު ފަހުން ޤުނޫތު ކުރެވެއެވެ. އަދި އެންމެ ރަނގަޅު ގޮތެއް ކަމަށް މާލިކީން ދެކެނީ ރުކޫޢުގެ ކުރީންނެވެ. އަދި ފަތިސް ނަމާދު ނޫން ނަމާދު ތަކުގައި ޤުނޫތު ކުރުން މާލިކީންގެ އަރިހުގައި މަކްރޫހަ ވެގެން ވެއެވެ. އަދި ޙަނަފީންނާއި ޝާފިޢީންނާއި ޙަންބަލީންގެ އަރިހުގައި މުސްތަޙައްބު ވެގެން ވަނީ، މުސްލިމުންނަށް ނާޒިލާއެއް ކުރިމަތި ވެއްޖެނަމަ ފަރުޟު ފަސް ނަމާދުގައި ޤުނޫތު ކުރުމަށެވެ. އަދި ޙަންބަލީން ދެކެނީ އެއީ ހަމަ އެކަން ފަތިސް ނަމާދުގައި އެކަނި ކަމަށެވެ. އަދި ޙަނަފީން ދެކެނީ ޖަހުރިއްޔަ އަޑު ހަރުކޮށް ކިޔަވާ ނަމާދު ތަކުގައި އެކަނި ކަމަށެވެ.\n[ތަރުޖަމާގެ އަޞްލުގެ ލިންކު: https://www.alhamdlilah.com/pages/view/3194/القنوت-في-الصلاة-عند-المذاهب-الأربعة]\nފަތިސް ނަމާދުގައި ޤުނޫތު ކުރުމުގެ ޙުކުމާއި މަޛްހަބު ތަކުގައި އެކަމުގެ މުޢުތަބަރު ގޮތް.\nސުވާލު: މިއީ އަޑުއިވުނު ފަރާތުގެ ރިސާލާއެކެވެ. ސިޓީއެކެވެ: ރިޔާޟްގެ މަޙްޖޫބު ޢަލީ ޙަސަންް، ބުނެއެވެ: އަހަރެމެން މީ ޢަރަބި ދަޥްލަތުގެ ރިޢާޔާގެ ދަށުން މަމްލަކާގައި މަސައްކަތް ކުރަމުންދާ ޖަމާޢަތެކެވެ. އަދި އަހަރެމެން މަސައްކަތް ކުރާ އަވަށުގައި މިސްކިތެއް ހުރެއެވެ. އެ މިސްކިތުގައި އަހަރެމެން ހުރިހާ ނަމާދެއް ކުރަމެވެ. އެހެނަސް ނަމާދު ކުރުމުގައި އިމާމް މީހާގެ ޢާދައެއް ވެއެވެ. އެއީ ފަތިސް ނަމާދުގެ ދެވަނަ ރަކުޢަތުގައި އަބަދުވެސް ދެއަތް އުފުލާ ދިގު މުއްދަތަކަށް ދުޢާ ކުރެއެވެ. އަދި މައުމޫމުންތައް ވެސް އިމާމް މީހާގެ ފަހަތުން އެމީހުންގެ އަތްތައް އުފުއްލާ ދުޢާ ކުރެއެވެ. އަދި ދުޢާއަށް ފަހު ސަޖިދަކޮށް ނަމާދު ފުރިހަމަ ކުރެއެވެ. އަދި މި މަޥްޟޫގައި ގިނަ ބަޔެއްގެ ދެމެދުގައި ޒުވާބު ކުރެވި ޖަދަަލު ކުރެވި އަދި އެއިން ގިނަ ބަޔަކު ދެކުނީ އެކަން ޞައްޙަ ކަމެއްގެ ތެރެއިން އިޢުތިބާރު ނުވާ ކަމަށެވެ. އަދި ޖާއިޒު ހުއްދަ ނުވާ ކަމަށެވެ. އެހެނީ މައްކާ މަދީނާ ދެޙަރަމުގައި ވެސް އެފަދައިން ކަންތައް ނުކުރާތީއެވެ. އަދި އެއީ މިޤްޔާސް (މިނާ މިނުން) އަދި ޤުދުވަތު ކަމަށް ބެލެވޭ ދެ ތަނެވެ. (އެދެތަން މިބަލަނީ ރަނގަޅު މަގާއި ގޮތް ދައްކުވައިދޭ ދެ ތަނުގެ ގޮތުގައިއެވެ.) އަދި އިމާމް މީހާއަށް މިވާހަކަ ޚަބަރު ދެއްވުމުން އޭނާ އަހަރެމެންނަށް ޚަބަރު ދެއްވީ އެފަދައިން ބެލެވުމަކީ އަދި ދަލީލެއް ކަމުގައި ނުވާ ކަމަށެވެ. ފަހެ އެހެންކަމުން އަހަރެމެންނަށް މިކަމުގެ ޙަޤީޤަތް ވާޟިޙުކޮށް ސާފުކޮށް ދެއްވުމަށް އަހަރެމެން އެދެމެވެ. އެހެނީ މި މަޥްޟޫގެ މައްޗަށް ޝައްކުތައް ނަމާދު ކުރާ މީހުންގެ ތެރޭގައި އަދިވެސް އެބައޮތެވެ. އަދި އަހަރެމެންގެ އެފަދައިން ބުނުމުން އަހަރެމެންގެ އިމާމު ބުނުއްވަނީ: މަޛްހަބުތައް ގިނަގުނަ ކަމަށެވެ. ފަހެ އިސްލާމްދީނުގައި އެ މަޛްހަބު ތަކުގެ ޢަދަދު އެއްހާސް ހަސަތޭކަ ހިސާބަށް ވާޞިލްވާކަމަށެވެ! ފަހެ މި މަޥްޟޫގައި ތިބޭފުޅުންގެ ރައުޔަކީ ކޮބައި ހެއްޔެވެ؟ أثابكم الله. ތިޔަބައިމީހުންނަށް ﷲ ޘަވާބާއި ދަރުމަ ދެއްވާށިއެވެ. ޖަވާބު: ޝައްކެއް ވެސް ނެތް ގޮތުގައި ތިޔަ އިމާމް މީހާ ކަންތައް ކުރެއްވި ގޮތަށް އެފަދައިން ބައެއް ޢިލްމުވެރިން ވިދާޅުވެފައި އެބަހުއްޓެވެ. އަދި ޤުނޫތޭ މިކިޔެނީ، ފަތިސް ނަމާދުގެ ދެވަނަ ރަކުޢަތުގައި ރުކޫޢަށް ފަހު ތެދުވެ ކިޔޭ ދުޢާއަށެވެ. މިގޮތަށް ބައެއް ޢިލްމުވެރިން ދެކިލައްވައެވެ. ޝާފިޢީން ފަދައިންނެވެ. ﷲ އެބޭކަލުންނަށް ރަޙްމަތް ލައްވާށިއެވެ. އަދި އެއީ އިސްލާމް ދީނުގައި މަޢުރޫފް ޤަޥްލެކެވެ. (ދަންނަ ބަހެކެވެ.) އަދި މިކަމުގައި ނަބިއްޔު ﷺ ގެ އަރިހުން ވާރިދުވެފައިވާ ބައެއް ޙަދީޘް ތަކުން ޙުއްޖަތް ނަންގަވައެވެ. އެގޮތުން: \"ހަމަކަށަވަރުން އެކަލޭގެފާނު ދުނިޔެއާއި ވަކިވެއްޖައުމަށް ދާންދެން ފަތިސް ނަމާދުގައި ޤުނޫތު ކުރެއްވިއެވެ.\" [ރިވާވެގެންވަނީ އަނަސް ބްނު މާލިކުގެ އަރިހުންނެވެ. ބައްލަވާ: ابن باز في مجموع فتاوى ابن باز - 29/317، ابن باز في فتاوى نور على الدرب لابن باز - 10/270، ابن عثيمين في شرح بلوغ المرام لابن عثيمين - 2/131، ابن الجوزي في تنقيح التحقيق - 2/439. އަދި ޙަދީޘް ޢިލްމުގެ އިމާމުންގެ އަރިހުގައި މި ބޭފުޅުންގެ އަރިހުގައި މިޙަދީޘް ބަސްފުޅު ޟަޢީފް ވެގެން ވެއެވެ. އެހެނަސް ابن جرير الطبري في مسند ابن عباس - 1/385 ގައި މިޙަދީޘް ބަސްފުޅު ޞައްޙަ ކުރައްވާފައިވެސް ވެއެވެ.]\nއަދި މިޙަދީޘް ބަސްފުޅު: \"ހަމަކަށަވަރުން އެކަލޭގެފާނު ދުނިޔެއާއި ވަކިވެއްޖައުމަށް ދާންދެން ފަތިސް ނަމާދުގައި ޤުނޫތު ކުރެއްވިއެވެ.\" ފަހެ މި ޙަދީޘް ބަސްފުޅު ޟަޢީފް އެވެ. އެއީ ޢިލްމުގެ އަހުލުވެރިން ބަޔާން ކުރައްވާފައިވާ ފަދައިންނެވެ.\nއަދި އެހެން ޙަދީޘް ބަސްފުޅެއްގައި ޘާބިތުވެގެން އައިސްފައިވެއެވެ. އެއީ ސަޢުދު ބްނު ޠާރިޤު ބްނު އަޝްޔަމް އަލް އަޝްޖަޢީގެ ޙަދީޘް ބަސްފުޅުގައި އެބޭފުޅާ އެބޭފުޅާގެ ބައްޕާފުޅަށް ދެންނެވިއެވެ: \"އޭ ލޮބުވެތި ބައްޕާފުޅާއެވެ! ހަމަގައިމު ބައްޕާފުޅު ރަސޫލު ﷲ ﷺ ގެ ފަހަތްޕުޅުގައްޔާއި އަބޫ ބަކްރުގެފާނުގެ ފަހަތްޕުޅުގައްޔާއި ޢުމަރުގެފާނު ފަހަތްޕުޅުގައްޔާއި ޢުޘްމާންގެފާނު ފަހަތްޕުޅުގައްޔާއި އަދި ޢަލީގެފާނު ފަހަތްޕުޅުގައި ނަމާދު ކުރެއްވީމުހެވެ. އަޅެ ފަހެ އެބޭކަލުން ފަތިސް ނަމާދުގައި ޤުނޫތު ކުރެއްވި ހެއްޔެވެ؟ ފަހެ އެބޭފުޅާއަށް އެބޭފުޅާގެ ބައްޕާފުޅު ވިދާޅުވިއެވެ: އާނއެކެވެ. (ނަމާދު ކުރެއްވީމެވެ.) ދަރިފުޅާއެވެ. މުޙްދަޘްކަމެކެވެ. (އެބަހީ އެބޭކަލުން އެފަދައިން ކަންތައް ނުކުރައްވަތެވެ. ތިޔައީ އަލަށް އުފެދިފައިވާ ކަމެއް ކަމުގައެވެ.)\nފަހެ އެހެންކަމުން ޠާރިޤު ރަޟިޔަ ﷲ ޢަންހު އަދި އެއީ މަތިވެރި ޞަޙާބީއެކެވެ. އެބޭފުޅާ މިވަނީ ފަތިސް ނަމާދުގައި ޤުނޫތު ކުރުމަކީ މުޙްދަޘްކަމެއް ކަމުގައި ބަޔާން ކުރައްވައިފައިއެވެ. އަދި އެކަން އެގޮތަށް ކުރުން ހުއްދަ ނުވާނެތެވެ. އަދި ދެ ޤަޥްލުން ކުރެ އެންމެ ރާޖިޙު ގޮތަކީ ވެސް އެއީ އެވެ. ފަހެ މުއުމިނު މީހާގެ މައްޗަށް ވަނީ އޭނާގެ ނަމާދު ތަކުގައާއި އަދި އޭނާގެ ހުރިހާ ޢަމަލު ތަކުގައި ވެސް ސުންނަތާއި އަދި ޢަޒީޒްވަންތަ ފަރާތުގެ ފޮތާއި އެއްގޮތްވާ ގޮތަށް ޢަމަލު ކުރުމެވެ. އަދި މުޢުތަބަރު ޢިލްމުވެރިންގެ ބަސްފުޅުތަކުގެ މައްޗަށް ބުރަވެ ޢަމަލު ކުރުމަށެވެ. އަދި މި އޮތީ މިކަމުގައި އެންމެ ރާޖިޙު ޤަޥްލަކީ އެފަދައިން ޤުނޫތު ނުކިޔުން ކަމުގައިއެވެ.\nއެއީ ނަވާޒިލް ނުވަތަ ނާޒިލާއެއް ޤަޥްމެއްގެ މައްޗަށް ކުރިމަތިވެ އެފަދަ ކަމަކަށް ގޮވާލިއްޖެ ހިނދެއްގައި މެނުވީ އެވެ. މިޘާލަކަށް އަފްޣާނިސްތާނުގައި ހަނގުރާމަ ކުރަމުން ދިޔައިރު އެތާގެ މުޖާހިދުންނަށް ހެޔޮ ދުޢާކޮށް އަދި ޢަދުއްވުންގެ މައްޗަށް ބަދު ދުޢާ ކުރުން އެ ފަދައިން ކޮށްފައި ދެން ދޫކޮށްލުމެވެ. އަބަދަށް ނުކުރުމެވެ.\nއެހެންކަމުން ފަތިސް ނަމާދުގެ ދެވަނަ ރަކުޢަތުގައި ދާއިމީ ގޮތަކަށް ޤުނޫތު ކުރުމުގައި ދެމިހުރުމަކީ، އޭގެ ރަނގަޅު ގޮތަށް ބަލާނަމަ، ޝަރުޢުވެގެންވާ ކަމެއް ނޫނެވެ. އަދި މީހަކު އެއީ ޝާފިޢީންނާއި އެހެން ބޭކަލުން ދެކިލައްވާ ހުއްދަ ކަމެއްގެ ގޮތުގައި ބުނި ނަމަވެސް، ފަހެ ހަމަ ރަނގަޅު ގޮތަކީ އެއީ ޝަރުޢުވެގެންވާ ކަމެއް ނޫން ކަމެވެ. އަދި ﷲ ޢައްޒަ ވަޖައްލަ ވަޙީ ކުރެއްވިއެވެ: \"ފަހެ، ކަމަކާމެދު ތިޔަބައިމީހުން ދެބަސްވެއްޖެނަމަ، اللَّه އަށާއި، ރަސޫލާއަށް އެކަމެއް ރައްދުކުރާށެވެ! (އެބަހީ: އެކަމާމެދު اللَّه އާއި، އެކަލާނގެ ރަސޫލާގެ ޙުކުމް އޮތްގޮތެއް ބަލައި އެގޮތަށް ޢަމަލު ކުރާށެވެ!) ތިޔަބައިމީހުން، اللَّه އަށާއި، އާޚިރަތް ދުވަހަށް އީމާންވާ ކަމުގައި ވާނަމައެވެ. އެގޮތް ތިޔަބައިމީހުންނަށް ހެޔޮކަންބޮޑެވެ. އަދި، ނިމުމެއްގެގޮތުން ރީތިކަންވެސް ބޮޑުމެއެވެ.\" [އައްނިސާއު: 59]. އެހެންވީމާ މިކަންތައް ސުންނަތަށް ރައްދު ކޮށްފިނަމަ އަހަރެމެންނަށް ފެންނަން އޮތީ އޭގެ ދަލީލުތައް ބުރަވެވެނީ އެކަން އެއީ ޝަރުޢުވެގެންވާ ކަމެއް ނޫން ކަމެވެ.\nފަހެ އެހެންކަމުން އެ އިމާމް މީހާއަށް ވަނީ އެކަން ދޫކޮށްލުމެވެ. އަދި ޞައްޙަ ސުންނަތުގައިވާ ކަމެއްގެ ގޮތުގައި ބަލާ އެކަން ނުކުޅައުމެވެ. އަދި މިބާބުގައި މިފަދައިން ވިދާޅުވާ ޢިލްމުވެރިންގެ ބަހަށް ތަބަޢަވުމަށެވެ. އަދި ޚާއްޞަކޮށް މިބިމުގައެވެ. އެހެނީ ހަމަކަށަވަރުން މިބިމުގެ އިމާމުން ފަތުވާ ދެއްވާފައި ވަނީ ޞައްޙަ ސުންނަތުގައިވާ ކަމެއްގެ ގޮތުގައި ބަލައި ފަތިސް ނަމާދުގައި ޤުނޫތުކުރުމެއް ނެތް ކަމަށެވެ. މިކަން ތިޔަ ސުވާލު ކުރި ފަރާތަށް ވެސް އެނގި ބަޔާން ކޮށްދެއްވާ ފަދައިންނެވެ!\nއަދި އިމާމް މީހާ ތިބުނާ، އިސްލާމް ދީނުގައި އެއްހާސް ހަސަތޭކަ މަޛްހަބު ވެއޭ ތިބުނި ބަސް، ތިބަހުގައި ވަނީ ތިޔައީ އެއްވެސް ވިސްނުމެއް ނެތި ބުރަދަނެއް ނެތް އަޞްލެއް ނެތް ވާހަކައެއް ގޮތުގައެވެ. އެހެން ބުނަން ރަނގަޅު ބަހެއް ވެސް ނޫނެވެ. އެހެނީ ފެންނަން އޮތް ނުވަތަ ވުޖޫދުގައިވާ ކޮންމެ މަޛްހަބެއް ނިސްބަތްވަނީ އިސްލާމް ދީނަކަށް ނޫނެވެ. އެހެނީ ބާޠިލް މަޛްހަބުތައް ވެސް ވެއެވެ. ތިއީ ބޮޑު ކޮށްލައިގެން ބުނެވިފައިވާ ބަހެކެވެ. ތިފަދަ ބަސްތައް އިމާމް މީހަކު ބުނެގެން ނުވާނެއެވެ. ފަހެ މަޛްހަބެއްގެ ޞާހިބަކު އޭނާ ދަޢުވާ ކުރާ ކޮންމެ މަޛްހަބަކީ އިސްލާމް ދީން މަޛްހަބެއްގެ ގޮތުގައި ބަލައިގަންނަ ނުވަތަ ޤަބޫލު ކުރާ މަޛްހަބެއް ނޫނެވެ. ޤުރްއާނާއި ސުންނަތާއި އެއްބަސް ނުވާ އިއްތިފާޤު ނުވާ މަޛްހަބުތައް އެއީ އިޢުތިބާރު ކުރެވޭ ނުވަތަ ބަލައިގަނެވޭ މަޛްހަބުތަކެއް ނޫނެވެ.\nއަދި ދީނުގައި މަޝްހޫރު މަޛްހަބު ތަކަކީ ހަތަރެކެވެ: އެއީ ޝާފިޢީ އަދި ޙަނަފީ އަދި މާލިކީ އަދި ޙަންބަލީ މި މަޛްހަބުތަކެވެ. އަދި އެބޭކަލުންނީ އިމާމުންނެވެ. ބޮޑެތި ޢިލްމުވެރިންނެވެ. އެބޭކަލުންގެ މަޛްހަބުތައް މަޝްހޫރުވިއެވެ. އަދި އެބޭކަލުންގެ މަޛްހަބުތަކަށް ޢިލްމުވެރިންތައް ނިސްބަތްވުމުން އެ މަޛްހަބުތައް މަޝްހޫރުވިއެވެ. އަދި މި މަޛްހަބުގެ ތެރެއަށް ޡާހިރީ މަޛްހަބު ވެސް އިތުރު ކުރެއެވެ. އެވެސް މަޢުރޫފް އެނގޭ މަޛްހަބެކެވެ. އެހެންކަމުން މަޢުރޫފް ދަންނަ މަޛްހަބު ތަކަކީ މިއީއެވެ. އަދި މި މަޛްހަބު ތަކުގައި ވެސް ޤުރްއާނާއި ސުންނަތާއި އިޢުތިރާޟްވެ ފުށޫއަރާ ނުވަތަ އިޚްތިލާފުވާ ދެބަސްވާ ކަންކަމެއް ހުރެދާނެ އެވެ. ކޮންމެ މީހަކީ ވެސް ކުށް ކުރެވޭނެ މީހެކެވެ. އެހެންކަމުން ބައެއް މައްސަލަ ތަކުގައި އޮޅުން އަރާ ކުށް ހެދިފައި އޮވެދާނެއެވެ. ވީމާ އެ ބޭކަލުން ﷲ އެބޭކަލުންނަށް ރަޙްމަތް ލައްވާށިއެވެ. އެ ބޭކަލުން އިޚްތިލާފުވެ ޤުރްއާނާއި ސުންނަތާއި ޚިލާފުކޮށް ކަމެއް އައިސްފައިވާ ނަމަ އަހަރެމެން އެކަމެއް ދޫކޮށްލަމެވެ. އަދި ޤުރްއާނާއި ޞައްޙަ ސުންނަތާއި އެއްގޮތްވެ އެއްބަސް ވާނަމަ އެއެއްގައި ހިފުން ވާޖިބު ވާނެއެވެ.\nއޭގެ އިދިކޮޅު ދޫކޮށްލުން ވެސް ވާޖިބުވާ ބީދައިންނެވެ. އެއީ މާލިކީ މަޛްހަބަކަސް ނުވަތަ އަބޫ ޙަނީފާގެ މަޛްހަބަކަސް ނުވަތަ ޝާފިޢީ މަޛްހަބަކަސް ނުވަތަ އަޙްމަދު ބްނު ޙަންބަލްގެ މަޛްހަބަކަސް ނުވަތަ ޡާހިރީ މަޛްހަބަކަށް ވިޔަސް ވެސް އެކަން އޮންނާނެ ގޮތަކީ އެއީއެވެ. އަދި ރަނގަޅު ގޮތަކީ މިއީ އެވެ.\nއެހެންކަމުން އިމާމް މީހާ އެ އިޝާރާތް ކުރާ އެހެން މަޛްހަބުތައް، އެ މަޛްހަބުތަކަކަކީ އެއަށް ބަލާ އެއާއި އެއްކޮޅަށް އެނބުރެން އޮތް މަޛްހަބުތަކެއް ނޫނެވެ. އަދި ކޮބައި ހެއްޔެވެ. ނަންގަނެވުނު މަޛްހަބުތައް ނޫން މަޛްހަބަކަށް މުއުމިނު މީހާ އެނބުރޭކަށް ނުވެސް ޖެހެއެވެ. އެހެނީ އަހްލުއް ސުންނާގެ މަޢުރޫފް މަޛްހަބުތަކަކީ ނަންގަނެވިފައިވާ މަޛްހަބު ތަކަކެވެ. އެ މަޛްހަބުތަކަކީ ޖުމަލަ ގޮތެއްގައި ސީދާމަގުގައި މަޢުރޫފް އަދި ޙައްޤު ހޯދައިގަތުމާއި އޮޅުވާލުމާއި ބިދްޢަތައް ނެތް މަޛްހަބު ތަކެވެ. އެހެނެއްކަމަކު އެނޫން މަޛްހަބު ތަކަކީ އެއަހުލުންގެ މެދުގައި ބިދުޢައާއި އިންޙިރާފްތައްވާ އެއަށް ތަވައްޤުފްވެ ހަނު ހުންނަން ޖެހޭ ކަންކަން އެކުލެވޭ މަޛްހަބުތަކެވެ. އަދި އެ މަޛްހަބު ތަކަށް ބަލައި އެ މަޛްހަބުތަކުން ރައުޔުތައް ނެގުމަށް، ބިދުޢަތައް އެކުލެވިގެންވާ ހިނދު، ބިރުވެތިވާން ޖެހޭ ކަމެކެވެ. އެހެނަސް މި ފަސް މަޛްހަބު، ޡާހިރީ އާއި ހަތަރު މަޛްހަބު މިއީ ޖުމްލަކޮށް ސުންނަތާއި ފޮތުގައި ހިފައި މަޢުރޫފް ކޮށް އެނގެން އޮތް އަދި ރުއްސުން ލެއްވި ޞަޙާބީން ރަޟިޔަ ﷲ ޢަންހުމް ގެ ބަސްފުޅުތަކަށް އިސްކަންދީ އެއަށް ބަލައި ހިފަހައްޓާ ބަޔެކެވެ. އަދި އެހެން ބާޠިލް މަޛްހަބުތަކުގައި ވާފަދަ ބިދުޢާ ތަކެއް މި މަޛްހަބު ތަކުގައި ނުވެއެވެ. އެހެން ކަމުން ޢިލްމުވެރިން މި މަޛްހަބުތަކަށް ރުހި އިތުބާރުކޮށް އިޤްތިނާޢުވިއެވެ. އަދި އެ މަޛްހަބު ތަކަކީ އިސްލާމީ މުޢުތަބަރު މަޛްހަބުތަކެއް ކަމުގައި ދެކުނެވެ. އެހެނަސް އޭގެ ތެރެއިން އިޚްތިލާފުވެފައިވާ ކަންކަމުގައި ޤުރްއާނާއި ސުންނަތައް ރުޖޫޢަވެ، ﷲ ގެ ވަޙީ ބަސްފުޅާއި އެކަލާނގެ ރަސޫލާގެ ޙަދީޘް ބަސްފުޅާއި ޚިލާފު ވެއްޖެނަމަ، އެކަމެއް ދޫކޮށްލާ އަދި އެދޭއްޗާއި އެއްބަސްވެ އެއްގޮތް ވެއްޖެނަމަ، އެކަމެއް ދޫކޮށްލުން ވާޖިބު ކުރެވިގެން ވެއެވެ.\nއެހެންވީމާ ފަތިސް ނަމާދުގައި ދާއިމީ ގޮތެއްގައި ޤުނޫތު ކުރުމާއި މެދު އެކަން ޝަރުޢު ވެފައި ވާކަމަށް، ޤުރުއާނާއި ސުންނަތުން އެކަމަށް ދަލީލު ކޮށްދޭ އެއްވެސް ހެއްކެއް އަހަރެމެންނަށް ފެންނާކަށް ނެތެވެ. އަދި ކިއެއް ހެއްޔެވެ. ޠާރިޤު ބްނު އަޝްޔަމްގެ އަރިހުން އައިސްފައިވާ ޙަދީޘް ބަސްފުޅުން ދަލީލު ކޮށްދެނީ ތިޞިފައިގައި ދާއިމީ ގޮތަށް ޤުނޫތު ކުރުން އެއީ ޝަރުޢުވެގެންވާ ކަމެއް ނޫން ކަމެވެ. އެހެނެއްކަމަކު ޝަރުޢުވެ ހުއްދަ ވެގެން ވަނީ ނަވާޒިލު ޙާލަތްތަކުގައި ޢަދުއްވުންގެ މައްޗަށް ބަދު ދުޢާ ކުރުމަށް ނުވަތަ ﷲ ގެ މަގުގައި ޖިހާދު ކުރާ މުޖާހިދުންނަށް ނަޞްރު ދެއްވުމަށް އެފަދަ މުޢައްޔަން ވަކި ވަޤުތުގައި ނުވަތަ ޙާޖަތައް ޖެހިފައިވާ ވަޤުތެއްގައި އެކަންޏެވެ. ދެން އެ ޙާލަތު ދިޔުމުން ހުއްޓާލައި އެކަން ނުކޮށް ނިމުމެވެ. އަދި ދެމިގެންވާހެން އަބަދަށް ނުކުރުމެވެ. ﷲ އެންމެހާ މީސްތަކުންނަށް ރިޒްޤު ދެއްވާއި ތަޥްފީޤާއި ހިދާޔަތް ދައްކަވާށިއެވެ. އާދޭހެވެ. ހުށަހެޅި ފަރާތް: އާމީން. އޭ ޢާލަމްތަކުގެ ވެރި ރަސްކަލާނގެއެވެ. ތިބައިމީހުންނަށް ﷲ ހެޔޮ ޖަޒާ ދެއްވާށިއެވެ. [ޖަވާބު ދެއްވީ: އައް ޝައިޚް އިބްނު ބާޒް ރަޙިމަހު ﷲ، فتاوى نور على الدرب لابن باز، حكم القنوت في الفجر وعدد المذاهب المعتبرة.] ތަރުޖަމާގެ އަޞްލުގެ ލިންކު: https://binbaz.org.sa/fatwas/14014/حكم-القنوت-في-الفجر-وعدد-المذاهب-المعتبرة",""],["މ.މ.އ.","","","ޝައްވާލު ހަ ރޯދަ\nސުވާލު: ރަމަޟާން މަހުގައި ޤަޟާކުރަން ޖެހޭ ރޯދަ ތަކެއް ވަނިކޮށް ޝައްވާލް މަހު ހަ ރޯދަ ހިފުން ހުއްދަ ވާނެ ހެއްޔެވެ؟\nޖަވާބު: ޙަމްދު ލިބިވޮޑިގެންވަނީ ﷲ އަށެވެ. އަދި ޞަލަވާތާއި ސަލާމް ލެއްވިގެން ވަނީ ރަސޫލު ﷲ ﷺ ގެ މައްޗަށެވެ. އަދި އެކަލޭގެފާނުގެ އާލުންނާއި ޞަޙާބީންގެ މައްޗަށެވެ. އެއަށްފަހު ދަންނައެވެ:\nރަމަޟާން މަހުގެ ރޯދަ ޤަޟާކުރުމަށް ވުރެ ކުރީން ސުންނަތް ރޯދަތައް ހިފުމާއި މެދުގައި ޢިލްމުވެރިން އިޚްތިލާފުވެލައްވައެވެ. ފަހެ އޭގެ ތެރެއިން ވަރަށް ގިނަ ޢިލްމުވެރީންނެއް ދެކިލައްވަނީ އެއީ ކަރާހަތެއް މަކުރޫހަ ކުރުމެއް ނެތިވެ އެކަމަކީ ޖާއިޒު ހުއްދަ ކަމެއްގެ ގޮތުގައި އެެވެ. އެހެނަސް މާލިކީންނާއި ޝާފިޢީން އެކަން ހުއްދަ ކުރައްވަނީ ކަރާހަތާއި އެކުގައެވެ. އަދި ޙަންބަލީން ދެކިލައްވަނީ އެކަމީ ޙަރާމް ކަމެއްގެ ގޮތުގައިއެވެ. އެއީ ވަޤުތު އޮތްވާ ޤަޟާކުރަން ޖެހޭ ފަރުޟު ރޯދަ ބޭއްވުމަށް ފަހު ސުންނަތް ރޯދަ ޞައްޙަ ނުވާނެ ކަމަށެވެ. އަދި އެބޭކަލުން ދަލީލު ގެންނަވަނީ ނަބިއްޔު ﷺ ގެ މި ޙަދީޘް ބަސްފުޅުންނެވެ: \"ރަމަޟާން މަހުން ރޯދައެއް އަދި ޤަޟާނުކޮށް ވަނިކޮށް މީހަކު ސުންނަތް ރޯދައެއް ހިފައިފިނަމަ އެ ޤަޟާ ރޯދަ ހިފުމަށް ދާންދެން ސުންނަތް ރޯދަ ޤަބޫލު ނުވެވޭ ހުއްޓެވެ.\" ރިވާ ކުރެއްވީ އިމާމް އަޙްމަދެވެ. އަދި މިޙަދީޘް އާ މެދުގައި ޟަޢީފް ކަމެއް އެކުލެވެއެވެ.\nއަދި ރާޖިޙު ގޮތަކީ ކުރިން އިސްވެ މިދެންނެވި ބޭފުޅުންގެ ޤަޥްލެވެ. އެއީ ﷲ ތަޢާލާގެ މި ބަސްފުޅުންނެވެ: \"އަދި ބަލިވެ އުޅޭ މީހާ ނުވަތަ ދަތުރެއްގެ މަތީގައިވާ މީހާ، (އެ ރޯދަ އެ މައްސަރުގައި ނުހިފިއްޖެ ނަމަ) އެހެން ދުވަސް ތަކަކުން އެ ޢަދަދު ހަމަ ކުރާށެވެ.\" [އަލް ބަޤަރާ: 185] އަދި ﷲ ތަޢާލާ މި އާޔަތުގައި ޤަޟާކުރުމާއި މެދު ރަމަޟާން މަހާއި ވިދިގެން ހިފުމަށް އަދި ތަތާބުޢުކޮށް އެޔަށް ފަހު ހިފުމަކަށް ވަކިކޮށް ނާންގަވަތެވެ. އަދި އަލްބުޚާރީ އަދި މުސްލިމްގެ އަރިހުން ޢާއިޝަތު ރަޟިޔަ ﷲ ޢަންހާ އެކަމަނާ ވިދާޅުވަތެވެ: \"ތިމަން ކަމަނާ އަށް ރަމަޟާން މަހުގައި ނުހިފުނު ރޯދަތަކެއް ވިއެވެ. އަދި އެ ރޯދަތައް ޝަޢްބާން މަސް އަތުވެއްޖައުމަށް ދާންދެން ތިމަން ކަމަކަނާއަށް އެ ހިފުމަށް ކުޅަދާނަކަން ނުލިބި ދިޔައެވެ.\"\nއެހެނަސް ޝައްވާލް މަހުގެ ހަރޯދަޔާއި މެދުގައި މިދިމާވާ އަރާރުމާއި ގުޅިގެން ބައެއް ޢިލްމުވެރިން މި މައްސަލަ އެމަހުގައި އިސްތިޘްނާކޮށް ނެރެތެވެ. އެއީ އެކަލޭގެފާނު ﷺ ގެ ޙަދީޘް ބަސްފުޅުގައި މިހެން ވާތީއެވެ: \"މީހަކު ރަމަޟާން މަހު ރޯދަ ހިފައި ދެން ޝައްވާލް މަހު ހަރޯދަ ހިފައިފިނަމަ އޭނާ މުޅި އަހަރުގައި ރޯދަ ހިފިފަދައެވެ.\" ފަހެ އެހެންކަމުން މިކަމުގައި މިވަނީ ރަމަޟާން މަހު ފުރިހަމައަށް އެއްކޮށް ރޯދަ ހިފައި ޝައްވާލު މަހުގައި ހަ ރޯދަ ހިފައިފި ނަމަ ލިބޭނެ އަޖުރު ޛިކުރު ކުރައްވާފައިއެވެ. ފަހެ ވީމާ މީހަކު މި އަޖުރު ހޯދައި ލިބިގަތުމަށް އެދޭ ނަމަ، އޭނާ އަށް ލާޒިމް ވާނީ އޭނާއަށް ގެއްލުނު ރަމަޟާން މަހުގެ ރޯދަތައް އެންމެ ފުރަތަމައަށް ހިފައި ފުރިހަމަ ކުރުމަށްފަހު ދެން ޝައްވާލު މަހުގެ ހަރޯދަ ހިފުމަށެވެ. އަދި މިޙަދީޘް ނެރުއްވީ އިމާމް މުސްލިމް އެބޭފުޅާގެ ޞަޙީޙްގައެވެ.\nއަދި އެންމެ މޮޅަށް ދެނެވޮޑިގަންނަވަނީ ﷲ އެވެ. [فقه العبادات، الصيام، أحكام القضاء والكفارة، أحكام قضاء الصوم، جواز صوم التطوع لمن عليه قضاء، رقم الفتوى: 3357، تاريخ النشر: الخميس 16 شوال 1421 هـ - 11-1-2001 م] ތަރުޖަމާގެ އަޞްލުގެ ލިންކު: https://www.islamweb.net/ar/fatwa/3357/جواز-صوم-التطوع-لمن-عليه-قضاء#\nޤަޟާ ރޯދަތައް ހިފުމުގެ ކުރިން ޝައްވާލު މަހުގެ ހަރޯދަ ހިފުމުގެ ޙުކުމް.\nސުވާލު: އަހުރަވެތި ޝައިޚްއޭވެ! (ޖ. ސ. ކ) ކިޔޭ ފަރާތަކުން ފޮނުވާފައިވާ ސުވާލެކެވެ. މި ސުވާލުގައި ވެއެވެ. ރަމަޟާން މަހުގައި ގެއްލިފައިވާ ރޯދަތައް ޤަޟާ ނުކޮށް ޝައްވާލު މަހުގެ ހަރޯދަ ހިފުން ޝަރުޢުވާނެ ހެއްޔެވެ؟ ހުއްދަ ވާނެ ހެއްޔެވެ؟ އެހެނީ ތިމަން އަޑު އެހި ގޮތުގައި، ބައެއް މީހުން މިކަން ހުއްދަ ކޮށް ފަތުވާ ދެއްވަނީ، މި ދަލީލުގެ މައްޗަށެވެ. ބުނެތެވެ: ހަމަކަށަވަރުން ޢާއިޝަތު ރަޟިޔަ ﷲ ޢަންހާ އެކަމަނާ ރަމަޟާން މަހުގައި ގެއްލުނު ރޯދަތައް ނުހިއްޕަވާ ހުންނަވަނި ކޮށް ޝަޢުބާން މަސް އަތުވެއްޖެއް ހިނދު އެ ރޯދަތައް ޝަޢުބާން މަހުގައި ޤަޟާކުރައްވަތެވެ. އެހެންކަމުން ޡާހިރުގައި ބެލެވެނީ ނުވަތަ އިސްތިދުލާލު ކުރެވެނީ އެކަމަނާ ޝައްވާލް މަހުގެ ހަ ރޯދަ ހިއްޕަވާނެ ކަމުގައި އެެވެ. އެއީ އެނގޭނެ ފަދައިން އެކަމަނާއަކީ ހެޔޮ ކަންތައްތަކަށް ސަމާލުވެ ފަރުވާތެރި ވާނޭ ފަރާތްތެއް ކަމަށް ވުމުންނެވެ.\nޖަވާބު: ރަޙްމާންވަންތަ ރަޙީމްވަންތަ ﷲ ގެ ނަންފުޅުން ފަށައިގަންނަމެވެ. ޙަމްދު ލިބިވޮޑިގެންވަނީ ﷲ އަށެވެ. އަދި ރަސޫލު ﷲ ﷺ ގެ މައްޗަށާއި އެކަލޭގެފާނުގެ އާލުންނާއި އަޞްޙާބުންނާއި އެކަލޭގެފާނު ދެއްކެވި ހިދާޔަތުގެ މަގުން ހިދާޔަތު ލިބިގަތް މީހުންގެ މައްޗަށް ޞަލަވާތާއި ސަލާމް ހުއްޓެވެ.\nއެއަށް ފަހުގައި ދަންނައެވެ: ފަހެ މި މައްސަލާގައި ނާފިލާ ނުވަތަ ސުންނަތް ރޯދަތައް ފަރުޟު ރޯދަތަކުގެ ކުރިން ހިފުން ޖާއިޒު ނުވާނޭ ދެކަމެއް ދެ ޙުއްޖަތެއް އެބައޮތެވެ:\nއެއް ކަމަކީ: ހަމަކަށަވަރުން ރަސޫލު ﷲ ﷺ ޙަދީޘް ކުރެއްވިއެވެ: \"މީހަކު ރަމަޟާން މަހު ރޯދަ ހިފައި އެއާއި ވިދިގެން ދެން ޝައްވާލް މަހުގެ ހަރޯދަ ތަބަޢަވެ ހިފައި ފުރިހަމަ ކޮށްފި ނަމަ އޭނާ މުޅި އަހަރުގައި ރޯދަ ހިފިފަދައެވެ.\" އެހެންކަމުން ރަމަޟާން މަހުގައި ގެއްލި އޭނާ ޤަޟާ ކުރަން ޖެހޭ ރޯދަތަކެއް ވަނިކޮށް ޝައްވާލު މަހުގެ ހަރޯދަ ހިފިޔަސް ޙަދީޘްގައި ވާފަދައިން އަދި އޭނާއަކަށް ޢަމަލެއް ނުކުރެވެއެވެ. އެހެނީ އަދި އޭނާއަށް ރަމަޟާން މަހުގެ ރޯދަތަކެއް ނުހިފި ބާކީ އެބަ ހުއްޓެވެ. އެހެންކަމުން ތަބަޢަވުމަށް ވާނަމަ، ރަމަޟާން މަހުގެ އެ ރޯދަތައް ހިފައި ފުރިހަމަ ކުރަން އެބަ ޖެހެއެވެ. ފަހެ އެހެންކަމުން މީހަކު އޭނާ ދަތުރުވެރިއެއްގެ ޙާލުގައި ވުމުން ނުވަތަ ބަލިމީހެއްގެ ޙާލުގައި ވުމުން ރަމަޟާން މަހުގެ ރޯދަތައް ނުހިފިއްޖެ ނަމަ، ﷲ އޭނާއަށް ޢަފޫ ކުރައްވާށި، ދެން އޭނާ ފުރަތަމައަށް ފަށަންވީ ރަމަޟާން މަހުގެ ރޯދަތައް ޤަޟާ ކުރުމަށެވެ. އެއަށްފަހު ކަން ކުރެވެން އޮވެއްޖެނަމަ، އޭނާ ޝައްވާލު ހަރޯދަ ހިފާނީއެވެ. ޙައިޟުވެރި ނުވަތަ ނިފާސްވެރިވެގެން ރޯދަ ނުހިފުނު އަންހެން މީހާވެސް ކަންތައް ކުޅައުން އޮތީ ހަމަ މިގޮތަށެވެ. އޭނާ ވެސް ރަމަޟާން މަހުގައި ގެއްލިފައިވާ ރޯދަތައް ޤަޟާ ކުރުމަށްފަހު ކުޅަދާނަވެއްޖެއްޔާ ޝައްވާލް މަހުގެ ހަރޯދަ ހިފާނީއެވެ. މިއާ ޚިލާފަށް، ރަމަޟާން މަހުގެ ރޯދަތައް ގެއްލި، އެ ޤަޟާ ނުކޮށް ފުރަތަމައަށް ވެސް ޝައްވާލު ހަރޯދަ ހިފަން ފެށުން އެއީ ފަހެ ރަނގަޅު ގޮތެއް ނޫނެވެ. އަދި އެހެން ކަންތައް ކުޅައުން އެކަށޭނެ ގޮތެއްވެސް ނުމެ ނޫނެވެ.\nދެވަނަ ވަޖުހަކީ: ހަމަކަށަވަރުން ދީނުގެ އަޞްލުގެ ކަމެއް ޤަޟާކުރުން މާ ޙައްޤުވެރިކަން ބޮޑު ވެގެން ވެއެވެ. އަދި ހަމަކަށަވަރުން ސުންނަތް ކަމެއް ފެށުމަށް އެޔަށް އަވަސް ވެގަތުމަށް ވުރެ ބޮޑަށް ފަރުޟުކަން އަޥްލާވެ އިސްކުރެވިގެން ވެއެވެ. ﷲ ޢައްޒަ ވަޖައްލަ ވާޖިބު ކުރެއްވީ ރަމަޟާން މަހުގައި ރޯދަ ހިފުމަށެވެ. އެއީ ފިރިހެނާވެސް އަންހެނާގެވެސް މައްޗަށް ވާޖިބު ކަމެއްގެ ގޮތުގައި އެވެ. އެހެންކަމުން ސުންނަތް ނާފިލާ ކަމެއް، ފަރުޟު ކަމަކަށް ވުރެ ކުރިން ފެށުން އެއީ ލާއިޤު އެކަށޭނެ ކަމެއް ނޫނެވެ. އެހެންކަމުން މި ކަންކަމަށް ބަލައި ރަމަޟާން މަހުގައި ގެއްލިފައިވާ ރޯދައެއް ޤަޟާނުކޮށް ވަނިކޮށް ޝައްވާލް މަހުގެ ހަރޯދަ ހިފަން ފެށުމަށް ފަތުވާ ދެވިދާނޭ އެއްވެސް ވަޖުހެއް ގޮތެއް ނެތެވެ. އޭނާ ފަށަން ޖެހޭނީ ގެއްލުނު ފަރުޟު ރޯދަ ޤަޟާ ކުރުމަށެވެ. ދެން އެއަށްފަހު ޝައްވާލު މަހުގައި ދުވަސް ތަކެއް އޮވެފައި އޭނާއަށް ކުޅަދާނަ ވެއްޖެ ނަމަ، އޭނާ ހަރޯދަ ހިފައި ފުރިހަމަ ކުރާނީއެވެ. ނޫން ނަމަ ﷲ ޙަމްދުކޮށް ދޫކޮށްލުމެވެ. އެހެނީ އެއީ ނާފިލާ ސުންނަތެކެވެ. އެހެނީ ރަމަޟާންމަހުގައި ގެއްލުނު ރޯދަ ޤަޟާކުރުން އެއީ ވާޖިބެކެވެ. އެއީ ފަރުޟުވެގެންވާ ރޯދައެވެ. ފަހެ އެހެންކަމުން އޭނާ ފަށަން ވާޖިބު ވަނީ ނާފިލާ ސުންނަތުގެ ކުރީން ފަރުޟު ރޯދައިންނެވެ. އޭގެ ސަބަބު ބަޔާން ކުރެވުނު ފަދައިން އެއީ: އެއްކަމަކީ: ރަސޫލު ﷲ ﷺ ޙަދީޘް ކުރެއްވާފައި ވަނީ މިފަދައިންނެވެ: \"ދެން އޭނާ ތަބަޢަވެ ޝައްވާލު މަހުގެ ހަރޯދަ ހިފައި ފުރިހަމަކުރުމެވެ.\" ވުމާއެކު ރަމަޟާން މަހުގެ ރޯދަތަކެއް އަދި ޤަޟާނުކޮށް ހުރި މީހަކު ޝައްވާލު ހަރޯދަ ހިފައި ތަބަޢަވެ ވިދިގެން ފުރިހަމަ ނުކުރެވޭނެއެވެ. އަދި އޭނާ ބާކީ ރޯދަތަކެއް އެބަ ހުއްޓެވެ. އޭނާ ދެން ޝައްވާލު ހަރޯދަ ހިފުމުން އެކަން ވެގެން ދާނީ އޭނާ ރަމަޟާން ރޯދަތައް ދެމެދުގައި ހިފި ސުންނަތް ރޯދަތަކެއް ކަމުގައި އެވެ. އޭރަށް ރަމަޟާން މަހުގެ ރޯދަ އާއި ވިދިގެން ތަބަޢަވެ ޝައްވާލް ހަރޯދަތައް ހިފި ކަމުގައި ނުވެތެވެ.\nދެވަނަ ކަމީ: ނާފިލާ ސުންނަތައް ވުރެން ފަރުޟު ރޯދަ ހިފައި އެއިން ފެށުން ޙައްޤުކަން ބޮޑުވެފައި މާ ބޮޑަށް އަޥްލާވެގެން ވެއެވެ. އަދި މި ކަމަށްޓަކައި ޞައްޙަ ޙަދީޘް ބަސްފުޅުގައި އައިސްފައިވެއެވެ: \"ﷲ ގެ ދީނުގެ (އަޞްލެއް ރުކުނެއް) ޤަޟާކުރުން މާ ޙައްޤު ކަން ބޮޑު ވެގެން ވެއެވެ. އެ ޙައްޤު ﷲ އަށް ޤަޟާ ކުރާށެވެ. ފަހެ ވަފާތެރި ވުމުގައި ﷲ މާ ޙައްޤުކަން ބޮޑު ވެގެން ވެއެވެ.\" ހުސްޠާހިރުވަންތަ ފަރާތް މަތިވެރި ވެގެން ވެއެވެ. އާދޭހެވެ.\nދެން ޢާއިޝަތުގެފާނުގެ ޤަޥްލާއި މެދު ދަންނައެވެ. ފަހެ ޢާއިޝަތު ރަޟިޔަ ﷲ ޢަންހާ އެކަމަނާ ރަމަޟާން މަހުގައި ގެއްލުނު ރޯދަތައް ޤަޟާނުކުރެވި ޝަޢުބާން މަހާއި ހަމައަށް ދިގުލައި ދިޔައެވެ. އެކަމަނާ ވިދާޅުވިއެވެ: އެއީ ރަސޫލު ﷲ ﷺ ގެ ޚިދުމަތުގައި ކަންކަމުގައި މަޝްޣޫލުވެ ރަސޫލު ﷲ ﷺ އަށްޓަކައި އެކަލޭގެފާނުގެ ޙައްޤުގައި ލަސްވެގެން ދިޔަ ލަސްވުމެކެވެ. ފަހެ ސުންނަތް ކަން އެކަލޭގެފާނަށް ޓަކައި މަޝްޣޫލުވުމުން ލަސްވުން އަޥްލާގެ މައްޗަށް އަޥްލާވެގެން ވެއެވެ.\nފަހެ އެހެންކަމުން ޙާޞިލުވާ ނުވަތަ އެނގިގެން ދާ ކަމަކީ: ޢާއިޝަތުގެފާނު ޢަމަލު ކުޅަ ގޮތަކުން ރަމަޟާން މަހުގެ ރޯދަ ޤަޟާކުރުމުގެ ކުރިން ޝައްވާލު ހަރޯދަ ހިފިދާނެ ކަމުގެ މައްޗަށް ޙުއްޖަތެއް ނުގެނެވެއެވެ. އެހެނީ އެކަމަނާ ރަމަޟާން މަހުގެ ރޯދަތައް ޤަޟާ ކުރުމުން ލަސްވެގެން ދިޔައީ ރަސޫލު ﷲ ﷺ އަށްޓަކައި އެކަމަނާ މަޝްޣޫލު ވުމަކުންނެވެ. އެހެން ވެއްޖެނަމަ ޝައްވާލު ހަ ރޯދަވެސް އެސަބަބައްޓަކައި ލަސްކުރުން އަޥްލާގެ މައްޗަށް އަޥްލާވެގެންވެއެވެ.\nދެން އެކަމަނާ ޝައްވާލް މަހުގެ ހަ ރޯދަ އިސްކުރައްވާ ހިއްޕެވި ނަމަވެސް އެގޮތަށް ކަންތައް ކުޅަޔަސް، އެކަމަނާގެ އެފަދަ ޢަމަލަކީ ނައްޞުން އެއާ ޚިލާފަށް ޡާހިރުކޮށް އައިސްފައިވާ ކަމެއްގެ މައްޗަށްވާ ޙުއްޖަތެއް ކަމުގައި ނުވެއެވެ. އާދޭހެވެ. [فتاوى نور على الدرب لابن باز، حكم صيام الست من شوال قبل القضاء]\nhttps://binbaz.org.sa/fatwas/4490/حكم-صيام-الست-من-شوال-قبل-القضاء",""],["މ.މ.އ.","","","ޤަޛްފުކުރުމުގެ ޙައްދުގެ ޙައްޤު\nމާތް ﷲ އިންސާނުންގެ މައްޗަށް ކަނޑައަޅުއްވާފައިވާ ޙައްދު ތަކަކީ، އެއީ އެކަލާނގެ ޙައްޤު ތަކެކެވެ.\nސުވާލު: ޙައްދު ތަކުން ކުރެ، އެ ޙައްދުތަކުގެ ޙައްޤު ރުޖޫޢަވަނީ ﷲ ގެ ޙައްޤަށް ތޯ ނުވަތަ އަޅުތަކުންގެ ޙައްޤަށް ތޯ ފަރަޤު ކުރާނީ ކިހިނަކުން ހެއްޔެވެ؟ އަދި އެދެ ކަންތައް ވަކިކޮށް ދެނެގަނެ ވޭނީ ކިހިނަކުން ހެއްޔެވެ؟ އަދި އެކަމުގެ ޟަވާބިޡުތަކަކީ (އެކަމުގެ ޤަވާޢިދު ތަކަކީ) ކޮބައި ހެއްޔެވެ؟\nޚުލާޞާ ޖަވާބަކީ: ހުރިހާ ޙައްދު ތަކަކީވެސް އެއީ ﷲ ތަޢާލާގެ ޙައްޤު ތަކެވެ. އަދި އެކަމާއި ޢިލްމުވެރީންނެެއް އިޚްތިލާފުވެފައެއް ވެސް ނުވެއެވެ. އެހެނަސް އެއީ ޤަޛުފުގެ ޙައްދާއި މެދު ފިޔަވައެވެ.\nޖަވަާބުގެ ނައްޞު (އިތުރަށް ތަފްޞީލީކޮށް):\nﷲ އަށް ޙަމްދު ހުއްޓެވެ.\nފުރަތަމައަށް:\nޝަރުޢީ ޙައްޤުތައް ޢާންމު ޞިފައެއްގައި ބެހެނީ 3 ބަޔަކަށެވެ:\nފުރަތަމަ ޤިސްމު (ބައި): ﷲ ތަޢާލާއަށް މުޅީން ޚާއްޞަ ނުވަތަ ޚާލިޞް ވެގެންވާ ޙައްޤު ތަކެވެ. އޭގެ މިޘާލީ، ހުސްޠާހިރުވަންތަ ފަރާތް އެކަލާނގެ އަށް އީމާން ވުމާއި، އަދި އެކަލާނގެއަށް ޚާލިޞް ކުރެވޭ އަޅުކަންތައް ޤާއިމު ކުރުމާއި، ނަމާދާއި، ރޯދައާއި، ޙައްޖާއި އަދި ޢުމްރާ ފަދަ އަޅުކަންތައް ކުރުމެވެ. ދެވަނަ ޤިސްމު: އަޅުތަކުންނަށް ޚާއްޞަ ނުވަތަ ޚާލިޞް ވެގެންވާ ޙައްޤު ތަކެވެ. އެއީ މިޘާލަކަށް ދަރަނި އަދާ ކުރުމާއި، ގަނެ ވިއްކާ ހިނދު އަގު އަރާ ވަރަށް ފައިސާ ދެއްކުން ފަދަ ކަންކަމެވެ.\nތިންވަނަ ޤިސްމު: ޢިލްމުގެ އަހުލުވެރިން އެކަން ކަމާއި މެދު އިޚްތިލާފުވެލައްވާފައިވާ، އެކަމަކީ ބޮޑަށް ﷲ ތަޢާލާގެ ޙައްޤު ތެރެއިންވާ ކަމެއްތޯ ނުވަތަ ބޮޑަށް އެކަން ވަނީ އަޅުތަކުންގެ ޙައްޤަށް ޣާލިބުވެގެންތޯ، މިފަދައިން އެބޭފުޅުންގެ މެދުގައި އިޚްތިލާފު އޮތް ކަންތައް ތަކެވެ. އެއީ މިޘާލަކަށް ޤަޛުފުގެ ޙައްދެވެ. ފަހެ އެއްކޮޅަކުން ބަލާއިރު އެކަން އެއީ، ފާޅުގައި މީސްތަކުން ތެރޭ އިހާނެތިކަމަކަށް ނުވަތަ މީސްތަކުންގެ އަބުރަށް އަރައިގަނެވޭ ކަމެކެވެ. (އިސްލާމް ދީނުގައި މީސްތަކުންގެ އަބުރައި ޤަދަރު ރައްކާތެރި ކުރުން ކަނޑައަޅުއްވާފައިވުމާއި އެކު)، ވުމާއެކު އެކަން އެވަނީ ފަހެ ﷲ ތަޢާލާގެ ޙައްޤަކަށެވެ. އަދި އަނެއްކޮޅުން ބަލާއިރު، ޒިނޭގެ ތުހުމަތު އެޅުވޭ ފަރާތް ނުވަތަ ޤަޛުފު ރައްދު މިކުރާ ފަރާތަށް، އޭނާގެ އަބުރާއި ޤަދަރާއި ޢިއްޒަތާއި ޖާހާއި ޝަރަފާށް ނުޙައްޤުން ތުހުމަތު ކުރެވުމުން އަދި އެކަމުގެ ސަބަބުން އޭނާގެ އަބުރު ކަތިލެވި ނުޙައްޤުން އޭނާ ލަދުގަންނަވާލުމަކާއި ކުރިމަތި ވެދެއެވެ. ފަހެ އެހެންކަމުން އެކަމުގައި އެވަނީ އޭނާގެ (ވެސް) ޙައްޤަކަށެވެ.\nހަމަ މިއާއެކުހެން، ފާހަގަކޮށްލަން ޖެހޭ ކަމަކީ، އަޅާއަށްވާ ކޮންމެ ޙައްޤެއްގައި ﷲ ތަޢާލާގެ ޙައްޤު ގުޅިލާމެހި، އެކުލެވިގެން ވެއެވެ. ފަހެ މިޘާލަކަށް، ދަރަނި އަދާކުރުން އެއީ، އަޅާގެ ޙައްޤަކަށް ވާފަދައިން، ފަހެ އެކަން ވެގެން ދަނީ އެހެން ވަޖުހަކުން ހަމަ ﷲ ތަޢާލާގެ ވެސް ޙައްޤެކެވެ. އެހެނީ ހަމަކަށަވަރުން ހުސްޠާހިރުވަންތަ އެކަލާނގެ ވަނީ އަމާނާތްތައް އޭގެ އަހުލުވެރީންނަށް ރައްދުކޮށް އަދާކުރުމަށް އަމުރު ކުރައްވާފައި އެވެ. އެކަލާނގެ ވަޙީކުރެއްވިއެވެ: \"ހަމަކަށަވަރުން، އަމާނާތްތައް، އޭގެ އަހުލުވެރިންނަށް އަދާކުރުމަށް، اللَّه ތިޔަބައިމީހުންނަށް އަމުރު ކުރައްވަތެވެ.\" [އައް-ނިސާއ: 58].\nއަލް-ޤަރާފީ އޭނާގެ އަލް-ފުރޫޤު ފޮތުގެ (140/1) ގައި ގެންނަވައެވެ: \"ފަހެ ﷲ ގެ ޙައްޤަކީ އެކަލާނގެ އަމުރު ފުޅުތަކާއި އަދި އެކަލާނގެ ނަހީ (ކުރެއްވި) ކަންތައްތަކެވެ. އަދި އަޅާގެ ޙައްޤަކީ އޭނާގެ މަޞްލަޙަތު ތަކެވެ. އަދި ތަކުލީފުތައް ވަނީ 3 ބަޔަކަށެވެ: އެއީ ﷲ އަށް އެކަނި އެކަލާނގެއަށްވާ ޙައްޤު ތަކެވެ. އެއީ އީމާން ކަމާއި އަދި ކުފުރުން ދުރުވެ ޙަރާމް ވެގަތުން ފަދަ ކަންކަމެވެ. ދެން އަޅުތަކުންނަށް އެކަނި އެ އަޅުތަކުންނަށްވާ ޙައްޤު ތަކެވެ. އެއީ ދަރަންޏާއި އަދި ދައްކަން ޖެހޭ ފައިސާ ފަދަ ކަންކަމެވެ.\nދެން އެބަޔެއްގައި އިޚްތިލާފުވެފައިވާ، އެކަން ކަމުގައި ބޮޑީ ނުވަތަ އަޣުލަބިއްޔަތުކަން ދަނީ ބޮޑަށް ﷲގެ ޙައްޤަށް ތޯ ނުވަތަ އަޅުތަކުންގެ ޙައްޤަށް ތޯ، އެކަމާއި މެދު އިޚްތިލާފުވެފައިވާ ކަންކަމެވެ. އެއީ ޤަޛުފުގެ ޙައްދު ފަދަ ކަންކަމެވެ. އަދި އަޅާއަށް ޚާއްޞަ ނުވަތަ ޚާލިޞް ވެގެންވާ ޙައްޤުތަކޭ މި ބުނެވެނީ، އޭގެ ކަމެއް ވެއްޓިއްޖެ ނަމަ ނުވަތަ ގެއްލިއްޖެ ނަމަ، (ނުވަތަ އަޅާގެ ޙައްޤެއް ނިގުޅައިލެވިއްޖެ ނަމަ ނުވަތަ އަރައިގަނެއްޖެ ނަމަ، އެކަމެއް ވެގެން ދަނީ އެ އަޅާއަށް އަދާކުރަންޖެހޭ ޙައްޤެއްގެ ގޮތުގައި އެވެ.) ނުވަތަ އެއީ އެ އަޅާއަށް ގެއްލިގެންދާ ޙައްޤެއްގެ ގޮތުގައި އެވެ. އަދި އަޅާގެ ޙައްޤަކަށް އަރިގަނެވޭ ހިސާބުން އޮޓޯއިން ނުވަތަ ވިދިގެން ﷲ ގެ ޙައްޤަށް ވެސް އެބަ އަރައިގެނެވެއެވެ. އެހެނީ އެކަމެއްގައި ﷲ ތަޢާލާގެ ޙައްޤު ނުވެ ނުމެދާ ހަމަ އެއްވެސް ޙައްޤެއް އަޅެއްގެ ޙައްޤެއްގެ ތެރޭގައި ނުވެއެވެ.\n(ޔަޢުނީ، އަޅާގެ ޙައްޤު ވާ ކޮންމެ ޙައްޤެއްގައި، ﷲ ތަޢާލާގެ ޙައްޤު ހަމަ އެކަމުގައި ވެއެވެ.) އެއީ އަޞްލުގައި އަޅުތަކުންގެ ޙައްޤުތަކަކީ އޭގެ ޙައްޤު ވެރިޔާއަށް އެކަން އަދާކުރުމަށް ނުވަތަ ޙައްޤުވެރީންގެ ވާޖިބުތަކަށް ރައްކާތެރިވުމަށް އެކަންކަން ކުރުމަށް އަމުރު ކުރެއްވި ފަރާތަކީ ޚުދު މާތް ﷲ އެވެ. ވުމާއެކު، އަޅުތަކުންގެ ޙައްޤުތައް ނުލައި ވަކީން ސީދާ ހަމައެކަނި ﷲ ތަޢާލާގެ ނުވަތަ އެކަލާނގެއަށް ލިބިވޮޑިގެންވާ ޙައްޤުތައް ވެއެވެ. އެހެނަސް އަޅުތަކުންގެ ޙައްޤުތައް، އެ ޙައްޤުތަކުގައި ﷲ ތަޢާލާގެ ޙައްޤު އެކު ނުލެވޭ ނުވަތަ ގުޅިލާމެހިފައި ނުވާ އެއްވެސް އަޅުތަކުންގެ ޙައްޤެއް ނުވެތެވެ. (ޔަޢުނީ، ﷲ ގެ ޙައްޤުތައް ވަކިން ހަމައެކަނި އެކަލާނގެއަށް ޚާއްޞަ ވެފައި ވިޔަސް، އަޅުތަކުންގެ ޙައްޤުތަކުގައި އެކަލާނގެ ޙައްޤުއާ ގުޅިލާމެހިފައިވާކަމެވެ. އެހެނީ އަޅުތަކުންގެ ޙައްޤުތައް އަންގައި ދެއްވައި އެކަންކަމަށް އަމުރު ކުރެއްވި ރަޙްމާންވަންތަ ފަރާތަކީ ޚުދު މާތް ﷲ އެވެ.)\" އަލް-ޤަރާފީގެ ބަސްކޮޅު ނިމުނީއެވެ.\nއަދި ﷲ ތަޢާލާގެ ޙައްޤުތަކާއި އަދި އަޅުތަކުންގެ ޙައްޤުތަކުގައި ހުރި ފަރަޤު އަލް-ޤަރާފީ މިވަނީ ބަޔާން ކޮށްފައެވެ. އަދި އެކަމުގައިވާ ޟާބިޠު ނުވަތަ ޤަވާޢިދު ވެސް އޭނާ ވަނީ ސާފުކޮށް ބަޔާން ކޮށްފައެވެ. އެއީ އޭނާގެ 'އަލް-ފުރޫޤު' ފޮތުގެ (141/1) މިބަސްފުޅުގައިވާ ފަދައިންނެވެ: \"އަދި މިއިން ކޮންމެ ކަމެއް ނުވަތަ ޙައްޤެއް ދެނެގަނެވެނީ އެކަން ވެއްޓިގެން ނުވަތަ ގެއްލިގެންދާ ގޮތުގެ ޞައްޙަ ކަމުންނެވެ. (އަރައިގަނެވޭ ނުވަތަ ނިގުޅައި ގަނެވޭ ޙައްޤުގެ އަޞްލައް ބަލައެވެ.): ފަހެ އަޅާގެ ކިބައިން ނިގުޅައި ގަނެވޭ ނުވަތަ ގެއްލިގެންދާ ކޮންމެ ޙައްޤެއް މާނަ ކުރެވެނީ އެއީ އަޅެއްގެ ޙައްޤެއްގެ ގޮތުގައި އެވެ. އަދި އޭނާގެ ކިބައިން ނުވަތަ އަޅާގެ ފުށުން ވެއްޓި ނުވަތަ ގެއްލިގެން ނުދާ ކޮންމެ ޙައްޤަކީ، ފަހެ އެ މާނަ ކުރަނީ އެއީ ހަމަކަށަވަރުން ﷲ ތަޢާލާގެ ޙައްޤެއްގެ ގޮތުގައި އެވެ. އަދި ﷲ ތަޢާލާގެ ބައެއް ޙައްޤުތައް ވެއެވެ. އެއީ އެ ޙައްޤު ތަކަކީ އަޅުތަކުން އެއަށް އަރައިގަނެ ނުވަތަ ނިގުޅައި ގަނެގެން ނުވާނޭ ޙައްޤު ތަކެކެވެ. އެއީ އެކަލާނގެ ޙައްޤާއި އެކީގައި އެކަމުގައި އަޅުތަކުންގެ ޙައްޤު ވެސް ގުޅިފައިވާތީއެވެ. އެއީ މިޘާލަކަށް، އެކަލާނގެ ތަޢާލާ ޙަރާމް ކޮށްފައިވާ ރިބާ ނުވަތަ ރިބާގެ މުޢާމަލާތުތައް ކުރުން، އަދި މީސްތަކުންނަށް ބޭވަފާތެރިވުން ނުވަތަ ކެހިދިނުން އަދި ޖަހާލާތު ނުވަތަ އޮޅުވާލުމާއި މަކަރުހެދުން ފަދަ ކަންކަމެވެ. ފަހެ ހަމަކަށަވަރުން ﷲ ތަޢާލާ އެކަންކަން އެ ޙަރާމް ކުރެއްވާއި އެކަންކަން ނަހީ ކުރައްވާ ނުކުރުމަށް އަމުރު ކުރެއްވީ އެއީ އެކަމުގައި އަޅުތަކުންގެ މުދަލުގެ ޙައްޤަށް އަރައިގެނެވި އެ އަޅުތަކުންގެ މުދަލުގެ ޙައްޤު ގެއްލިގެން ދާތީ އެކަމަށް ރިޢާޔަތް ކޮށް އެ އަޅުތަކުންގެ މުދަލުގެ ޙައްޤުތައް ރައްކާތެރި ކުރުމަށްޓަކައިއެވެ. އަދި އެ އަޅުތަކުންގެ މުދާތައް، ބޭވަފާތެރިވުމުންނާއި، ކެހިދިނުމުންނާއި އަދި އޮޅުވާލުމާއި، މަކަރުހެދުމުން ލިބޭނޭ ގެއްލުމުން ސަލާމަތްކޮށް ރައްކާތެރި ކުރުމަށްޓަކައި އެވެ. ފަހެ އެހާރުން އެފަދަ ނުޙައްޤުން ކުރެވޭ މުޢާމަލާތެއްގެ ސަބަބުން، ޙައްޤު ގެއްލިގެންދާ ފަރާތަށް ޙާޞިލުވާ އެކައްޗެއްވެސް ނެތެވެ. ނުވަތަ އެފަރާތަށް ޙާޞިލު ވަނީ ކޮންމެވެސް މަދު އޮށްޓަރެކެވެ. އަދި ކުޑަ ނިކަމެތި އެތިކޮޅެކެވެ. ފަހެ އޭނާގެ މުދަލަށް އެ ލިބިގެން ދަނީ ގެއްލުމެވެ. ފަހެ ވުމާއިއެކު ރައްބު ތަޢާލާ އެކަލާނގެ ރަޙްމަތްފުޅުން އަޅުތަކުންގެ މުދަލަށް ލިބިގެން ދާނޭ ގެއްލުމުން ސަލާމަތްވެގަތުމަށްޓަކައި އެކަން ކަން މަނާކޮށް އެމަގު ބަންދު ކުރުމަށް ނުވަތަ ހުއްޓާ ލުމަށް އަމުރު ކުރެއްވިއެވެ. އެއީ އަޅުތަކުންނަށް ދުނިޔެއާއި އަދި އާޚިރަތުގައި ސަލާމަތްތެރިކަން ދެއްވުމަށް އެހީތެރިވެ ވޮޑިގަތުމުގެ ގޮތުންނެވެ. އަދި އަޅަކު އޭނާގެ ފުށުން އެއިން އެފަދަ ޙައްޤެއް ވެއްޓުމަށް ނުވަތަ ގެއްލުމަށް ނުވަތަ ނިގުޅައިގަތަސް ނުވަތަ އަރައިގަތަސް އެކަމަށް އެއަޅާ ރުހިފައި، ރުހުނު ކަމުގައި ވިޔަސް، އެކަލާނގެ އެކަމަކަށް ރުހިވެ ވޮޑިގެން ނުވެތެވެ.\nހަމައެފަދައިން އަޅަކު އޭނާގެ އަމިއްލަ މުދާ ބޭކާރު ގޮތުގައި ކަނޑަށް އަޅާލުން ނުވަތަ އެފަދައިން ބޭކާރު ގޮތުގައި ތަޅާ ބުރުވާލުމަކީ ވެސް އެކަލާނގެ މަނާ ކުރައްވާ އެކަން ބަންދު ކުރުމަށް ނުވަތަ ހުއްޓާ ލުމަށް އަމުރު ކުރައްވާފައިވާ ކަމެކެވެ. އަދި ހަމައެގޮތަށް މަޞްލަޙަތެއް ނެތް ކަންކަމުގައި ވެސް ބޭކާރުކޮށް އިސްރާފު ކުރުމަކީ މަނާ ވެވި ގެންވާ ކަމެކެވެ. އެއީ އެކަމަށް އަޅާ ރުހުނު ކަމުގައި ވިޔަސް ވެސް، އަދި އަޅާ ރުހުނަސް އެއީ އެކަލާނގެ ރުހިވޮޑިގެންނަވާ ކަމެއްގެ ގޮތުގައި ނުވެއެވެ.\nހަމައެފަދައިން، އަޅާގެ ޢަޤުލު ނުވަތަ އޭނާގެ ބުއްދި ސަލާމަތްކޮށް ރައްކާތެރި ކުރުމުގެ މަޞްލަޙަތައްޓަކައި، އެކަލާނގެ މަސްތުވާތަކެތި ޙަރާމް ކުރެއްވިއެވެ. އަދި އޭނާގެ އެބަހީ އަަޅާގެ މުދާ ރައްކާތެރި ކުރުމަށްޓަކައި ވައްކަން ކުރުން ޙަރާމް ކުރެއްވިއެވެ. އަދި އޭނާގެ ނަސަބު ރައްކާތެރި ކުރުމަށްޓަކައި ޒިނޭ ކުރުން ޙަރާމް ކުރެއްވި އެވެ. އަދި އޭނާގެ އަބުރު ރައްކާތެރި ކުރުމަށްޓަކައި ޤަޛުފުކުރުން ޙަރާމް ކުރެއްވި އެވެ. އަދި އޭނާގެ ފުރާނައާއި ނަފްސާއި ގުނަވަންތައް ރައްކާތެރި ކުރުމަށް ޤަތުލު ކުރުމާއި އަނިޔާކުރުން ނުވަތަ ހާނިއްކަ ކުރުން ނުވަތަ ޒަޚަމް ލިބިގަތުން ޙަރާމް ކުރެއްވި އެވެ. އަދި އެއީ މިކަންކަން ޙަރާމް ކުރުމުގައި އޭނާއަށް އޭގެ މަންފާ ލިބިގެން ދާތީއެވެ. އަދި އަޅާ އޭނާގެ މި ޙައްޤުތައް ވައްޓާލާ ނުވަތަ ގެއްލުނަސް މައްސަލައެއް ނެތް ކަމުގައި ހިތައި ނުވަތަ އެފަދައިން ރުހުނު ކަމުގައި ވިޔަސް، އޭގެ މާނައަކީ އެކަލާނގެ އެކަމަށް ރުހުނު ކަމުގައި ނުވާނެ އެވެ. އަދި އެކަލާނގެ އެކަމަކަށް ނުވެސް ރުއްސަވަތެވެ. އަދި އެއަޅާ އެ ޙައްޤުތައް ގެއްލުނަސް މައްސަލައެއް ކަމުގައި ނުދެކި އެ ރުހޭ ރުހުމެއް ތަންފީޛެެއްވެސް އަދި ބަލައި ވެސް ނުގަނެވެއެވެ.\nފަހެ މިހުރިހާ ކަމެއް، އަދި މިކަމާއި ގުޅޭ ނުވަތަ މިކަމުގެ ދަށައް އަންނަ ކޮންމެ ކަމަކީ، އެކަން އެބަހީ އަޅުތަކުންގެ މަޞްލަޙަތު ތަކުގެ ޙައްޤުތައް ޝާމިލު ވެގެންވަނީ ﷲ ތަޢާލާގެ ވެސް ޙައްޤު ތަކާއެވެ. (އެކަމަކު ﷲ ތަޢާލާގެ ހަމައެކަނި ޚާއްޞަ ވަކި ޙައްޤު ތަކާއި އަޅުތަކުންގެ ޙައްޤު ތަކާއި ގުޅުމެއް ނެތަސް ވެސް)، އަޅުތަކުންގެ ޙައްޤުތައް ވެއްޓި ގެއްލޭ ހިނދު، އެއީ ޚުދު އެކަލާނގެ ކަނޑައަޅުއްވާފައިވާ އަމުރުތަކަކަށް ވީތީ، އެ ޙައްޤުތަކަށް އެރޭ ހިސާބުން އެކަލާނގެ ޙައްޤުތަކަށްވެސް އަރައި ގަނެވުނީއެވެ. އަދި މި އަޅުތަކުންގެ މަޞްލަޙަތައްޓަކައި މިވާ އެކަލާނގެ އަމުރުފުޅުތައް އެބަހީ އެކަލާނގެ އެ ޙައްޤުތައް ޝާމިލު މިވަނީ އަޅުތަކުންގެ ޙައްޤު ތަކާއެވެ. އެއީ އެކަން ކަމުގައި މީސްތަކުންގެ މަޞްލަޙަތުތައް ވުމާއި އަދި އެބައިމީހުން މަފްސަދާތަކުން ނުވަތަ ފަސާދަތަކުން ދުރުކޮށް ރައްކާތެރި ވުމަށް ޓަކައި އެވެ. (ޚުލާޞާ ކޮށް ދަންނަވާ ނަމަ، މަތީގައިވާ ބަޔާން މި ކުރެވުނު ކަންކަމީ އަޅުތަކުންގެ މަޞްލަޙަތުތަކެވެ.\nއަދި ޝަރީޢަތުގެ ގިނަ ކަންކަން މިބާވަތުގެ ކަންކަމަށް ބަލާނަމަ، ފާސިޤު ވިލާޔަތެެއްގެ މައްޗަށް ރުހުން ވުމާއި އަދި މަކަރު ހަދައި އޮޅުވާލެވިފައިވާ ފޭކު ސެޓްފިކެޓާއި އެފަދަ ކަންކަމީ، ރަނގަޅަށް ވިސްނާލައިފި ނަމަ މިބުނި ކަންކަމުގެ (އެބަހީ މަޞްލަޙަތުތަަކާއި މަފްސަދާތަކުގެ) ތެރެއަށް ވަންނަ ކަންކަމެވެ. ފަހެ އެހެން ކަމުން، މިކަމުގައި ރައްބު ތަޢާލާ މިފަދަ ކަންކަން ޙަޖުރު ކޮށް ހުއްޓުވުމަށް އަޅާއަށް އަންގަވައި ކަނޑައެޅުއްވީ، އެކަލާނގެއީ އެއަޅާއާއި މެދު ހިތްހެޔޮވެގެންވާ ފަރާތަކަށް ވާތީ އާއި އަދި އެއަޅުތަކުންގެ ހުސްޠާހިރުވަންތަ މަތިވެރިވަންތަ ފަރާތުގެ ރަޙްމަތްފުޅުންނެވެ.\" އަލް-ޤަރާފީގެ ބަސްކޮޅު ނިމުނީއެވެ.\nދެވަނައަށް:\nދެން އެހެނެއްކަމަކު ޙައްދު ތަކާއި މެދު ސުވާލު ކުރި މީހާގެ ސުވާލަށް ޚާއްޞަ ގޮތެއްގައި ބަލާއިރުގައި ދަންނައެވެ. ފަހެ ހަމަކަށަވަރުން ހުރިހާ ޙައްދު ތަކެއް ވެސް، ޒިނޭކުރުމުގެ ޙައްދާއި، ވައްކަން ކުރުމުގެ ޙައްދާއި، ޙަރާބާގެ ޙައްދާއި (ފޭރިގަތުން ނުވަތަ މަގުފޭރުން) މިނޫނަސް ހުރިހާ ޙައްދުތަކަކީމެ ﷲ ތަޢާލާގެ ޙައްޤު ތަކެވެ. އަދި އެކަމަށް ޢިލްމުގެ އަހުލުވެރިން ވަނީ ނައްޞުތައް ގެނެސްދެއްވާފައެވެ. އިބްނުލް ޤައްޔިމް އެބޭފުޅާގެ 'އިޢުލާމުލް މުޥައްޤިޢީން ޢަން ރައްބިލް ޢާލަމީން' ފޮތުގެ (202/2) ގައި ވިދާޅުވެލައްވަތެވެ: \"ޙައްޤުތައް ބެހެނީ ދެ ބާވަތަކަށެވެ: ﷲ ގެ ޙައްޤުފުޅާއި އަދި އާދަމުގެ ދަރިޔާގެ ޙައްޤެވެ. ފަހެ ﷲ ގެ ޙައްޤުފުޅަކަށް ޞުލްޙެއް ވަނުމެއް (ބަދަލު ގެނައުމެއް ނުވަތަ އިތުރު ގޮތެއް އޮތުމެއް) ނުވެއެވެ. (އެކަން ވަނީ އެކަލާނގެ އަމުރު ކުރައްވާ ކަނޑައަޅުއްވާ ނިމި ފައެވެ.) އެއީ ޙައްދުތަކާއި ޒަކަވާތު (ޒަކާތް ފަދަ ޢިބާދާތު) ތަކާއި ކައްފާރާތަކާއި އަދި ހަމަ އެފަދަ ކަންކަމެވެ...\nއަދި އެހެނެއްކަމަކު އާދަމުގެ ދަރީންގެ ޙައްޤުތަކާއި މެދު ދަންނައެވެ. ފަހެ އެ ޙައްޤު ތަކަކީ ޞުލްޙު ވުމަށް ޤަބޫލުކުރެވޭ ނުވަތަ ބަލައިގަނެވޭ ޙައްޤުތަކެވެ. އެ ޙައްޤުތައް ފުރިހަމަ ނުވެވި އަދި ބަދަލު ދެވި އަމިއްލަ (ނިންމުން ތަކުން) ވެސް ނިންމާލެވެއެވެ.\" އިބްނުލް ޤައްޔިމްގެ ބަސްކޮޅު ނިމުނީއެވެ. އަދި އައްސަރްޚަސީ ބުނެތެވެ: \"ފަހެ އެހެނެއްކަމަކު ޢުޤޫބާތްތައް ވަނީ ޚާލިޞްވެ ޚާއްޞަ ވެވިގެންނެވެ: ފަހެ އެއީ މަޙްޞޫރަ (މަދު ނުވަތަ ކަނޑައެޅިފައިވާ) ނަހީއެއްގެ ސަބަބުތަކަށް އަރައިގަތުމުގެ ސަބަބުން، ޝަރުޢުގައި އެކަމަށް ކަނޑައަޅުއްވާފައިވާ ޙައްދުތަކެވެ. އަދި އެ ކަނޑައެޅުއްވި ފަރާތީ ﷲ ތަޢާލާ އަށް ވުމުން، އެ ޙައްދުތައް ޤާއިމު ކުރުމީ އެކަލާނގެއަށް އެކަނި ޚާލިޞް ޙައްޤުތަކަށް ރައްކާތެރިވުން ކަމުގައި ވެއެވެ.\nއެއީ މިޘާލަކަށް ޒިނޭ ކުރުމުގެ ޙައްދާއި، ވައްކަން ކުރުމުގެ ޙައްދާއި އަދި ރާ ބުއިމުގެ ޙައްދު ފަދައިންނެވެ.\" އައްސަރްޚަސީގެ 'އުޞޫލުއް ސަރްޚަސީ' ފޮތުގެ (294/2) އެބޭފުޅާގެ ބަސްކޮޅު ނިމުނީއެވެ. އެހެންވުމާއިއެކު ޢިލްމުގެ އަހުލުވެރިން، ޤިޞާޞް ހިފުން (ﷲ އަށް ޚާލިޞް ޙައްޤުތަކުގެ) ޙައްދެއްގެ ގޮތުގައި ނުހިމަނައްވަތެވެ. އެހެނީ 'ވަލިއްޔުއް ދައްމު' (ޤިޞާޞް ހިފާ ފަރާތް ނުވަތަ ލޭގެ ބަދަލު ދައްކަން ޖެހޭ ފަރާތަށް) އެކަމުގައި އެއީ، މަރުގެ ބަދަލު ނުވަތަ މަރަށް މަރު ހިފުމުގައި ނުވަތަ މަރުގެ ޤިޞާޞް ހިފުމުގައި އިޚްތިޔާރު ލިބެއެވެ. އަދި ގުނަވަނެއް ނުވަތަ ތަނެއް ބުރި ކުރުމުގެ ޤިޞާޞް ގައި، އެކަމުގެ ޤިޞާޞް ހިފަން އެދޭ ފަރާތް ނުވަތަ އެޤިޞާޞް ހިފުމުގެ ޙައްޤު ލިބިގެންވާ ފަރާތުގެ އިޚްތިޔާރު ވެސް ބަލައި ގަނެވި ޤަބޫލުކުރެވެއެވެ. (ޔަޢުނީ މަރަށް މަރު ހިފުން ނުވަތަ އަނިޔާއަކަށް އަނިޔާއެއް ދިނުން، ގުނަވަނެއް ތަނެއް ބުރިކުރުން މިފަދަ ޤިޞާޞް ތަކުގައި، ޤިޞާޞް ހިފުމުގެ ޙައްޤު ލިބިގެންވާ ފަރަތަށް އެ ޙައްދު ޤާއިމު ކުރުމުގެ އިޚުތިޔާރާއި މަރުގެ ދިޔަ ދެއްކުމާއި ނުވަތަ ޤިޞާޞްގެ ދިޔަ ދެއްކުމާއި މަޢާފް ދިނުމުގެ މިފަދަ އިޚްތިޔާރުތައް ލިބިގެންވާތީ އެވެ.) އަލް ކަމާލް އިބްނުލް ހުމާމް އަލް ޙަނަފީ ބުނެތެވެ: \"ލުޣަވީ ކޮށް ޙައްދުގެ މާނައަކީ: މަަނަޢަ، މަނާކުރުމެވެ. އަދި އެބަހުން ކަނބުރު ދަގަނޑު މަސައްކަތް ކުރާ ގޭޓު ބޮޑު ދޮރާޝި ހަދާ 'ޙައްދާދު ލިލް ބައްވާބު' ބަސް ނެގެއެވެ.\nއަދި ޝަރީޢަތުގައި ނުވަތަ ޝަރުޢީ މާނައީ: ﷲ ތަޢާލާގެ ޙައްޤުފުޅުގެ ގޮތުގައި އެކަލާނގެ ކަނޑައަޅުއްވާފައިވާ ޢުޤޫބާތްތަކެވެ. އަދި ޤިޞާޞް ހިފުން ވަންނަނީ އެފަދަ ޙައްދުގެ ތެރެއަކުންނެއް ނޫނެވެ. އެހެނީ ގައިމުވެސް އެއީ އަޅާގެ ޙައްޤެކެވެ. އަދި ހަމަ އެފަދައިން ތަޢުޒީރު ކުރުމެއްވެސް އެ ޙައްދުގެ ތެރެއިންނެއް ނުހިމެނެއެވެ. އެއީ އެކަމުގައި 'އަައްތަޤްދީރު' ނެތުމުންނެވެ.\" އަލް ކަމާލް އިބްނުލް ހުމާމްގެ 'ފަތްޙުލް ޤަދީރް' ފޮތުގެ (212/5) އެބޭފުޅާގެ ބަސްފުޅު ނިމުނީއެވެ. އަދި އެހެނެއްކަމަކު ޤަޛުފުގެ ޙައްދާއި މެދު ދަންނައެވެ. ޙައްދު ތަކުގެ ތެރެއިން ޤަޛުފުގެ ޙައްދު ވަނީ ޚާއްޞަ ވެވިގެންނެވެ. ފަހެ އެހެންކަމުން އެކަމީ ﷲ ތަޢާލާގެ ޙައްޤުފުޅެއް ތޯ ނުވަތަ އަޅާގެ ޙައްޤެއް ތޯ އާއި މެދު ވަނީ އިޚްތިލާފުވެފައި އެވެ.\nއިބްނު ޙަޒްމު ގެންނަވަތެވެ: \"އެހެންޏާ ޤަޛުފުގެ ޙައްދު ވާން ޖެހެނީ ﷲ ތަޢާލާގެ ޙައްޤުފުޅު ތަކުގެ ތެރެއިންނެވެ. އެއީ ޒިނޭގެ ޙައްދާއި ރަލުގެ ޙައްދާއި ވައްކަމުގެ ޙައްދާއި އަދި މުޙާރަބާ (މަގު ފޭރުމުގެ ނުވަތަ ފޭރުމުގެ) ޙައްދުތައް ވެސް ވާ ފަދައިންނެވެ.\nއެހެން ނޫނިއްޔާ އެ ވާން ޖެހެނީ މީސްތަކުންގެ ޙައްޤު ތަކުގެ ތެރެއިންނެވެ. އެއީ ގުނަވަންތަކާއި އެފަދައިން ވާ ކަންކަމުގައި ހިފޭ ޤިޞާޞްއާއި، މުދަލުގެ މައްސަލަ ތަކުގެ ވާ ޖިނާޔީ އަދަބުތައް ވާ ފަދައިންނެވެ.\nފަހެ އެހެން ޙައްދުތައް ފަދައިން، ޤަޛުފުގެ ޙައްދު ވެސް ވަނީ ﷲ ތަޢާލާގެ ޙައްޤުފުޅު ތަކުގެ ތެރެއިން ކަމުގައި ވާނަމަ، ފަހެ އެކަމަށް މަޢާފު ދީ ޢަފޫ ކުރެވޭނޭ އެކަލާނގެ ނޫން އެހެން ފަރާތެއް ނުވާނެތެވެ. އެއީ އެ ޙައްޤު ދެން ޙައްޤު ވާނޭ އެހެން ފަރާތެއް ނުވާނެތީއެވެ. އެހެނީ މިހެން ވެއްޖެ ނަމަ، މިކަމާއި، އިންސާނެއްގެ މުދަލައް އަރައިގަނެ ވައްކަން ކުރުމާއި ނުވަތަ އޭނާގެ 'އަމަތު' އަޅު އަންހެނަކާއި ޒިނޭކޮށްފައި އަދި ޚުދު އެމީހާގެ މައްޗަށް ދޮގު ހަދައި އޮޅުވައިލުމަކާއި ތަފާތެއް ފަރަޤެއް ނެތެވެ. ނުވަތަ ނޭދި ހުއްޓާ ގަދަކަމުން އަންހެނެއްގެ ގަޔަށް އަރައިގަތުމާއި އަދި އޭނާގެ މުދަލުން މުދާތަކެއް ވައްކަން ކޮށް ފޭރި ގަނެފައި ޚުދު އެއަންހެނާގެ މައްޗަށް ދޮގު ހަދައި އޮޅުވާލުމަކާއި ވެސް ފަރަޤެއް ތަފާތެއް މިކަމުގައި ނެތެވެ. ފަހެ އަދި އެމީހަކަށް އޭނާގެ އަޅު އަންހެނާއި އެ ކުރި ޒިނޭއަށް ޢަފޫކޮށް މަޢާފުދީ އެކަން ކުރި މީހާގެ ކިބައިން ޒިނޭގެ ޙައްދު ކެނޑުމެެއް ނުވަތަ ވެއްޓުމެއް ނުވަތަ ގެއްލުމެއް ނުވެއެވެ. އަދި އެކަމަށް އިޚްތިލާފެއް ވެސް ނެތެވެ. އަދި ހަމައެގޮތަށް އެމީހެއްގެ މުދަލަށް އަރައިގަނެ ވައްކަން ކޮށްފައި ނުވަތަ މަގު ފޭރޭ މީހާ ފޭރިގަނެފައި ޢަފޫ އަށް އެދި މަޢާފު ލިބުމަކުން ވައްކަން ކުރުމާއި މުޙާރަބާ (ފޭރުމުގެ) ޙައްދު އެ ކަން ކުރި މީހާގެ ކިބައިން ކެނޑި ގެއްލިގެން ނުދެއެވެ.\nއަދި އަހަރުމެން މަތީގައި މި ޛިކުރު ކުރި ކަންތަކާއި ޤަޛުފާއި ފަރަޤު ކުރެވެނީ ނުވަތަ އެދެކަންތައް ތަފާތު ކޮށްދެނީ، އެއްވެސް ދަލީލެއް ނެތިވެ ދީނުގައި 'މުތަޙައްކިމު' އަމިއްލައަށް ޙުކުމް ލިބިގަތުމެވެ.\nއަދި ޤަޛުފުގެ ޙައްދު ވަނީ މީސްތަކުންގެ ޙައްޤު ތަކުގެ ތެރެއިން ކަމުގައި ވާނަމަ، ފަހެ މީސްތަކުން އެމީހުންގެ ޙައްޤުތަކުން ޢަފޫ ކޮށް މަޢާފް ދިނުން ވަނީ ޖާއިޒު ވެ ހުއްދަ ވެގެންނެވެ.\" އަލް މުޙައްލާ ބިލް އަޘާރި ފޮތުގެ (255/12) އިން ބަސްފުޅު ނިމުނީއެވެ.\nއެއާއެކުގައި ސަމާލުވަން ޖެހޭ މުހިއްމު އުޞޫލެއް ވެއެވެ. އެއީ، ދަންނަން ޖެހޭ ނުވަތަ އެނގެން ވާޖިބުވާ ކަމީ، އަދި މި މަޤާމުގައި އެކަމަކަށް ފަރުވާތެރި ވާންވީ، މީސްތަކުންގެ މެދުގައި ޙައްދުތަކާއި މެދު އޭގެއިން ޢަފޫ ލިބިގަތުމާއި މަޢާފް ދިނުމުގެ ޝަރުޢު ވެސް އެބަ އޮތެވެ. އެއީ ޝަރީޢަތަށް ގެންދެވި ޘާބިތު ނުވާހާ ހިނދަކު، މީހަކަށް ޖަރީމައެއް ނުވަތަ ނަހީއެއް ފެނި ހެކިވާ ހިނދު، އޭނާއަށް އޮތީ އެކަމަށް ނަޞޭޙަތްދީ އެކަން މީސްތަކުން މެދުގައި ސިއްރު ކޮށް އެ ކުރި މީހާގެ ކަން އޭނާއަށް އަސަރު ކުރާނެހެން ނުދައްކައި ފޮރުވުމެވެ. އަދި އޭނާ ފަޟީޙަތް ނުކުރުމެވެ. އަދި ވަޤުތުން ވަޤުތައް ވަލިއްޔުލް އަމްރު ނުވަތަ ވެރިޔާގެ އަރިހަށް ހެކިވެ ހެކިވުމަށް ދާކަށެއް ކޮންމެހެން ވާޖިބު ވެގެންނެއް ވެސް ނުވެއެވެ.\nއެހެނަސް ދެކެ ފެނި ހުރި ހެކިވެރިޔަކު އޭނާގެ ހެއްކާއި ގެން ވަލިއްޔުލް އަމްރު ނުވަތަ ވެރިޔާއާއި ހަމައަށް ގޮއްސި ހިނދެއްގައި، އަދި އެއާއިއެކު ކުށްވެރިޔާގެ މައްޗަށް ބަޔާން ވެގެންވާ ގޮތުގައި ހެކި ގެނެވި ޙާޟިރު ކުރެވި ޘާބިތު ވެއްޖެނަމަ، އެއަށް ފަހުގައި ދަންނައެވެ. ދެން އެ ކުށްވެރިޔާއަށް ޢަފޫ ކޮށް މަޢާފް ދިނުމެއް ނުވެއެވެ. އަދި އެ ކުށްވެރިޔާއަށް ޝަފާޢަތްތެރި ވުން މަނާވެ ޙަރާމް ވެގެން ވެއެވެ. އަދި ދެން ވަލިއްޔުލް އަމްރު ނުވަތަ ވެރިޔާގެ މައްޗަށް ވާޖިބު ވެގެން ވަނީ، އެ ކުށްވެރިޔާގެ މައްޗަށް ޝަރުޢުގައި އެ ކުށަކަށް ކަނޑައަޅިފައިވާ ޙައްދު ޤާއިމު ކުރުމަށެވެ. އަދި މި އަޞްލާއި ގުޅޭ ތަފްޞީލުތައް ފަތުވާ ނަމްބަރު 226758 ގައި އިސްވެ ބަޔާންވެވި ހިނގައްޖެއެވެ.\nއަދި ޚުލާޞާ އަކީ: ހުރިހާ ޙައްދު ތަކަކީ ވެސް އެއީ ﷲ ތަޢާލާގެ ޙައްޤުފުޅު ތަކެވެ. އަދި މިކަމުގެ ޤަޛުފުގެ ޙައްދު ފިޔަވާ އެހެން އެއްވެސް ޙައްދެއްގައި ޢިލްމުވެރިން އިޚްތިލާފުވެލައްވާފައެއް ނުވެތެވެ.\nއަދި މިއާއެކުގައި ކޮންމެ މުސްލިމަކުވެސް އޭނާގެ އިޢުތިޤާދުގައި އިޤުރާރު ވުމަށް ހަނދުމަ ކޮށްދެނީ: ހަމަކަށަވަރުން ޙުކުމްތައް ތަޝްރީޢު ކުރުމާއި އަދި (ފޮނުއްވާފައިވާ) ޝަރުޢު ތަކާއި ޤާނޫނު ތަކަކީ، އެއީ އަޅުތަކުންގެ މައްޗަށް ވާ ﷲ ތަޢާލާގެ ޙައްޤުފުޅެވެ. އެއިން ކޮންމެ އެއްޗެއްމެ ދޫނުކޮށް ހަމަ ވަކި ވަކީންނެވެ. އަދި އެކަލާނގެ ޝަރުޢުގައި ނުވަތަ އެކަލާނގެ އަމުރުފުޅެއް ގައި ނުވަތަ އެކަލާނގެ ނަހީ އެއްގައި، އެއްވެސް ފަރާތަކަށް އަދި އެއްވެސް މަޚްލޫޤަކަށް ނުވަތަ އެއްވެސް ޚަލްޤަކަށް ބައިވެރިވުމަކަށް އެކަލާނގެ އިޛުނަ ނުދެއްވަތެވެ. (އަދި ބައިވެރި ވެގެން ވެސް ނުވާނެއެވެ. އަދި ޙަޤީޤަތުގައި ބައިވެރި ނުވެސް ވެވޭނެއެވެ.) އެއީ އަޅުތަކުން ޚަލްޤު ކުރެއްވުމުގައި ވެސް ހުސްޠާހިރުވަންތަ އެކަލާނގެއާއި އެއްވެސް ފަރާތެއް އަދި އެކަލާނގެ އެއްވެސް އަޅެއް ބައިވެރި ނުވާ ފަދައިންނެވެ. (ޔަޢުނީ، އެކަލާނގެއީ އެއްވެސް ބައިވެރިއަކު ނުވާ ރަސްކަލާނގެއެވެ. އަދި ކާއިނަތާއި މުޅި ޢަލަމްތައް އެކަލާނގެ އުފައްދަވާ ޚަލްޤު ކުރެއްވީ އެއްވެސް ޝަރީކަކު ނެތިވެ އެއްކައު ވަންތަ މާތް ﷲ އެވެ. އަދި އެކަލާނގެ އަޅުތަކުން އުފެއްދެވީ ވެސް އެއްވެސް އިތުރު ފަރާތެއް ނެތިވެ ހަމަ އެއިލާހު ސުބުޙާނަހޫ ވަތަޢާލާ އެވެ. އަދި އެ އަޅުތަކުންނަށް ޝަރީޢަތެއް ބާވައި ލައްވާ ޙައްދު ތަކާއި ޙުކުމްތައް ވެސް ކަނޑައެޅުއްވީ ހަމަ އެއްކައު ވަންތަ މާތް ﷲ އެވެ. އެހެންކަމުން އަޅުކަން ކުރުމާއި ޙުކުމް ކުރުމުގައި ވެސް އެކަލާނގެއާއި އެހެން ފަރާތެއް ބައިވެރި ކޮށްގެން ނުވާނެ އެވެ. އެއީ ހަމައެކަނި އެކަލާނގެއަށް ޚާލިޞް ޚާއްޞަ ކަމެކެވެ. އަދި މިފަދަ ކަންކަމުގައި ﷲ ތަޢާލާ ނޫން ފަރާތެއް ބައިވެރި ކޮށް ނުވަތަ އެކަލާނގެ ޝަރީޢަތާއި ޚިލާފަށް ޙުކުމްތައް ކޮށް އެކަލާނގެ އަމުރުފުޅުތަކާއި ނަހީތައް ބަދަލު ކޮށް ޝަރުޢު އަމިއްލައަށް ބަދަލު ކުރުމީ ޝައްކެއް ވެސް ނެތް ގޮތުގައި ޝިރުކު ކުރުމެވެ. އެހެންކަމުން އެފަދަ ނުރައްކާތެރި ކަންކަމަށް މުސްލިމުން ވިސްނާ ފިކުރު ކޮށް ރައްކާތެރިވެ ސަމާލުވާން ޖެހެއެވެ.)\nއަދި އިތުރު ފައިދާއަށްޓަކައި ސުވާލު ނަމްބަރު 974 އަދި 118135 މިދެސުވާލުގެ ޖަވާބު ބަލައިލާށެވެ. އެންމެ މޮޅަށް ދެނެވޮޑިގަންނަވަނީ ﷲ އެވެ. އައްޝައިޚް މުޙައްމަދު ޞާލިޙުލް މުނައްޖިދު - ޙަފިޡަހުﷲ - ގެ މުޝްރިފް ކަމުގެ ދަށުން ހިންގާ އިސްލާމް ކިޔު އޭ ވެބްސައިޓްގެ ފަތުވާ ނަމްބަރ: 271287\nތަރުޖަމާގެ އަޞްލުގެ ލިންކު:\nhttps://islamqa.info/ar/answers/271287/الحدود-حق-لله-تعالى",""],["މ.މ.އ.","","","ޤިޔާސްއިން ޙުއްޖަތް ދެއްކުން:\n\nފުރަތަމަ ބާބު: ޤިޔާސް ޘާބިތު ކުރުން: \nމުސްލިމުންގެ ޖުމްހޫރު ޢިލްމުވެރިންގެ މަޛްހަބަކީ ޤިޔާސްއަކީ އެއީ ޢަމަލީ ޙުކުމްތަކުގެ މައްޗަށްވާ ޝަރުޢީ ޙުއްޖަތެއް ކަމުގައެވެ. އަދި އިހު ބަޔާން ކުރެވުނު ފަދައިން ދީނުގެ ޙުއްޖަތްތަކުގެ ތަރުތީބުގައި ޤިޔާސް ވަނީ ޝަރުޢީ ޙުއްޖަތްތަކުގެ ތެރެއިން ހަތަރުވަނައަށް ކަމުގައެވެ. އެއީ މިޘާލަކަށް ކަމެއްގައި ސީދާ އެކަމާ ގުޅޭ ނައްޞެއް ނުވަތަ އިޖްމާޢުއެއް ނެތް ޙާލަތުގައެވެ. އަދި އެ ޙުކުމެއްގެ ޢިއްލަތަށް ބަލައި ވާޤިޢުގައި އެ ޤިޔާސްއެއް ވެގެންދަނީ ނައްޞާ އެއްހަމައެއްގައި ވާއެއްޗެއް ކަމުގައި ޘާބިތުވެގެންވެއެވެ. ފަހެ އެހެނީ އޭގެ އެޙުކުމްއިން ޤިޔާސްކުރެވި މިންކުރެވެއެވެ. އަދި އެކަމެއްގެ މައްޗަށް ޙުކުމް ކުރެވެނީ ޤިޔާސްގެ ޙުކުމްއިންނެވެ. ދެން އެ ޙުކުމް ވެގެންދަނީ ޝަރުޢީ ޙުކުމެއްގެ ދަރަޖާގައެވެ. އަދި މުކައްލިފުމީހާއަށް ވަނީ އެ ޙުކުމަށް ތަބާވެ އަދި އެ ޙުކުމްއާ އެއްގޮތަށް ޢަމަލު ކުރުމެވެ. އެހެންކަމުން މިފަދައިން ޖުމްހޫރު ޢިލްމުވެރިން ޤިޔާސް ޘާބިތު ކުރައްވަތެވެ.\n\nއެހެނަސް ބައެއް މަގުފުރެދިފައިވާ ފިރުޤާތަކާއި މަޛްހަބުތަކުގައި ޤިޔާސްއަކީ ނަފީ ކުރެވޭ އެއްޗެކެވެ. އެގޮތުން ޤިޔާސްއަށް އިންކާރު ކުރާ ފަރާތްތަކުގެ ތެރޭގައި މުޢުތަޒީލީ ބައިގަނޑެއްކަމުގައިވާ އައްނައްޡާމިއްޔާއާއި އަދި ނައްޞުތައް ޡާހިރު މާނައިގައި ނަގާމީހުން ކަމުގައިވާ އައްޡާހިރިއްޔާއާއި އަދި ޝިޔަޢީންގެ ބައެއް ފިރުޤާތައް ހިމެނެއެވެ.\n\nއެހެނެއްކަމަކު ޤިޔާސްއަކީ އިސްލާމްދީނުގައި ޝަރުޢީ ގޮތުން ބަލާއިރުގައި ކަމަކަށް ސީދާ ޞަރީޙަ ނައްޞެއް ނެތް ޙާލަތެއްގައި އަދި ކީރިތި ޤުރްއާނުގެ ޞަރީޙަ އާޔަތްތަކުންނާއި ސާފު ސުންނަތުގެ ޞައްޙަ ޙަދީޘްތަކުގެ މައްޗަށް ބުރަވެ ނުވަތަ ބިނާވެ އަދި އެ ނައްޞުތަކުން އިސްތިދުލާލުކޮށް އަދި އިސްތިންބާޠުކޮށް ޢިލްމުވެރިންގެ އިޖްތިހާދުން ދަލީލެއްގެ ގޮތުގައި ގެނެވޭނެ ޝަރުޢީ ޙުއްޖަތެކެވެ. އެކަމަށް ދަލީލު ކޮށްދެނީ ޚުދު ޤުރްއާނާ ސުންނަތެވެ. އަދި އެކަމުގެ ހެކި އައިސްފައިވަނީ އިތުރު ޞަޙާބީންނާއި މާތް ސަލަފުންގެ އިމާމުންނާއި ޢިލްމުވެރިންގެ އަރިހުންނެވެ. އެހެންކަމުން މިތަނުގައި ދެން މި ހިމަނާލަނީ ޤިޔާސް އަކީ ދީނުގައި ޝަރުޢީ ޙުއްޖަތެއްގެ ގޮތުގައި ނެގޭ ކަމުގައި ބައެއް ދަލީލުތަކެވެ.\n\nދެވަނަ ބާބު: ޝަރުޢީ ޙުއްޖަތެއްގެ ގޮތުގައި ޤިޔާސް ޘާބިތު ކުރުމުގެ ދަލީލުތައް:\nއެއްވެސް ޝައްކެއްނެތް ގޮތުގައި ޤިޔާސްކުރުން ޘާބިތުވެގެންވާ ކަމަށް ދަލީލު ލިބިގެންދަނީ ޤުރްއާނާއި ސުންނަތާއި އަދި ޞަޙާބީންގެ ބަސްފުޅުތަކާއި އެބޭކަލުންގެ ޢަމަލުފުޅުތަކާއި އެއަށްފަހުގައި ޢަޤްލު ނުވަތަ ބުއްދީންނެވެ.\n\n1. ޤުރްއާން: ފަހެ ޢިލްމުވެރިން މިކަމަށް ދަލީލު ގެންނަވާ އެންމެ ފާޅުކަން ބޮޑު މައިގަނޑު ތިން އާޔަތެއްވެއެވެ.\n\nފުރަތަމަ އާޔަތް: ﷲ ވަތަޢާލާ އައްނިސާ ސޫރަތުގެ: 59 ވަނަ އާޔަތުގައި ވަޙީ ކުރައްވާފައިވާ ބަސްފުޅެވެ. އެކަލާނގެ ވަޙީކުރެއްވިއެވެ: { یَـٰۤأَیُّهَا ٱلَّذِینَ ءَامَنُوۤا۟ أَطِیعُوا۟ ٱللَّهَ وَأَطِیعُوا۟ ٱلرَّسُولَ وَأُو۟لِی ٱلۡأَمۡرِ مِنكُمۡۖ فَإِن تَنَـٰزَعۡتُمۡ فِی شَیۡءࣲ فَرُدُّوهُ إِلَى ٱللَّهِ وَٱلرَّسُولِ إِن كُنتُمۡ تُؤۡمِنُونَ بِٱللَّهِ وَٱلۡیَوۡمِ ٱلۡـَٔاخِرِۚ ذَ ٰ⁠لِكَ خَیۡرࣱ وَأَحۡسَنُ تَأۡوِیلًا } [سُورَةُ النِّسَاءِ: ٥٩] މާނައީ: \"އޭ އީމާން ވެއްޖެ މީސްތަކުންނޭވެ! ތިޔަބައިމީހުން، ﷲ އަށް ކިޔަމަންވާށެވެ! އަދި، ރަސޫލާއަށާއި، ތިޔަބައިމީހުންގެ ތެރެއިން ވެރިންނަށްވެސް ކިޔަމަންވާށެވެ! ފަހެ، ކަމަކާމެދުގައި ތިޔަބައިމީހުން ދެބަސްވެއްޖެނަމަ، ﷲ އަށާއި، ރަސޫލާއަށް އެކަމެއް ރައްދުކުރާށެވެ! ތިޔަބައިމީހުން، ﷲ އަށާއި، އާޚިރަތް ދުވަހަށް އީމާންވާ ކަމުގައި ވާނަމައެވެ. އެގޮތް ތިޔަބައިމީހުންނަށް ހެޔޮކަންބޮޑެވެ. އަދި، ނިމުމެއްގެ ގޮތުން ރީތިކަންވެސް ބޮޑުމެއެވެ.\" \n\nއަދި މިއާޔަތުން ޤިޔާސްކުރުމަށް ދަލީލު ނެގޭ ތަންކޮޅަކީ: ހަމަކަށަވަރުން ﷲ ތަޢާލާ މުއުމިނުންނަށް މި ވަޙީ ކުރައްވަނީ އެބައިމީހުން ކަމެއްގައި ނުވަތަ ދީނުގެ ކަމެއްގައި ދެބަސްވެ އަރާރުންވެ އަދި އިޚްތިލާފުވެއްޖެނަމަ، އެކަމެއް ﷲ އާއި އެކަލާނގެ ރަސޫލާއަށް ރައްދުކުރުމަށެވެ. އެބަހީ އެކަމާމެދު ﷲ އާއި، އެކަލާނގެ ރަސޫލާގެ ޙުކުމް އޮތްގޮތެއް ބަލައި ހޯދައި އެގޮތަށް ޢަމަލުކުރުމަށެވެ.\n\nއަދި މިތަންކޮޅުން ޤިޔާސްކުރުމަށް ދަލީލު ނެގޭ ގޮތުގެ ވަޖުހަކީ: މަތީގައި ބަޔާން ކުރެވުނު ފަދައިން ކަންއޮތްކަމުގައި ވާނަމަ ފަހެ ކަމެއްގައި ނައްޞެއް އައިސްފައި އޮތަސް އަދި ނެތަސް ކަންކަމުގައި ދެބަސްވުމެއް ނުވަތަ އަރާރުމެއްވެއްޖެނަމަ އޮތީ އެކަމެއް ﷲ ގެ އަމުރުފުޅުތަކުންނާއި އެކަލާނގެ ރަސޫލާގެ ސުންނަތުން އެކަމެއް ހޯދައި ބަލައި އެގޮތަށް ޢަމަލު ކުރުން ކަމުގައި އެނގިގެންދެއެވެ. ދެން ފަހެ ޞަރީޙަ ނައްޞެއް ނެތިއްޖެ ޙާލަތުގައިވެސް ކަން ކުރަން އޮތީ މިފަދައިން ކަމުގައިވާނަމަ، ނައްޞެއް ނެތް ކަމެއްގެ ޙުކުމް ނައްޞެއް އޮތް ކަމެއްގެ ޙުކުމުގެ ޢިއްލަތަށް ބަލައި އެޙުކުމްއާއި ގުޅުވައިގެން ނައްޞު ނެތް ކަމަށް ޙުކުމް ގެނެއްސި ކަމުގައިވާނަމަ ފަހެ އެއީ ވެސް ހަމަ ކަމުގެ ޙުކުމުގެ އަޞްލު ޢިއްލަތަށް ރިޢާޔަތްކޮށް ﷲ އަށާއި އެކަލާނގެ ރަސޫލާއަށް ރައްދުކޮށްލުމެކެވެ. އެހެނީ ޙުކުމް ނެރެން ރުޖޫޢަވި އަޞްލަކީ ޤުރްއާނާއި ސުންނަތް ކަމުގައި ވެފައި އެއީ އަމިއްލަ ބުއްދިއާ ވިސްނުމުން ނެރުނު އަމިއްލަ ރައުޔުތަކެއް ކަމުގައި ނުވާތީއެވެ. އެހެންކަމުން މީގައި މިވަނީ ޞަރީޙަ ނައްޞެއް ނެތް ކަމެއްގައި ހަމަ ޙަދީޘްއާއި އަޘަރުތަކަށް ތަބާވެ އޭގެ އަޞްލުން ޙުކުމެއް ކަނޑައެޅުމެވެ. އެއީ މި ދެންނެވިހެން ޤިޔާސް ކުރުމެވެ.\n\nދެވަނަ އާޔަތް: ﷲ ތަޢާލާ އަލްޙަޝްރު ސޫރަތުގެ: 2 ވަނަ އާޔަތުގައި ވަޙީ ކުރައްވާފައިވާ ބަސްފުޅެވެ. އެކަލާނގެ ވަޙީކުރެއްވިއެވެ: { هُوَ ٱلَّذِیۤ أَخۡرَجَ ٱلَّذِینَ كَفَرُوا۟ مِنۡ أَهۡلِ ٱلۡكِتَـٰبِ مِن دِیَـٰرِهِمۡ لِأَوَّلِ ٱلۡحَشۡرِۚ مَا ظَنَنتُمۡ أَن یَخۡرُجُوا۟ۖ وَظَنُّوۤا۟ أَنَّهُم مَّانِعَتُهُمۡ حُصُونُهُم مِّنَ ٱللَّهِ فَأَتَىٰهُمُ ٱللَّهُ مِنۡ حَیۡثُ لَمۡ یَحۡتَسِبُوا۟ۖ وَقَذَفَ فِی قُلُوبِهِمُ ٱلرُّعۡبَۚ یُخۡرِبُونَ بُیُوتَهُم بِأَیۡدِیهِمۡ وَأَیۡدِی ٱلۡمُؤۡمِنِینَ فَٱعۡتَبِرُوا۟ یَـٰۤأُو۟لِی ٱلۡأَبۡصَـٰرِ } [سُورَةُ الحَشۡرِ: ٢] މާނައީ: \"އެ އިލާހީ ފޮތުގެ އަހުލުވެރިންކުރެ ކާފިރު ވިމީހުން ފުރަތަމަ ޙަޝްރުގެ ދުވަހު، އެބައިމީހުންގެ ގެދޮރުން ނެރެލެއްވި އިލާހެވެ. އެބައިމީހުން ނުކުންނާނޭކަމަކަށް ތިޔަބައިމީހުން ހީއެއް ނުކުރަމުއެވެ. އަދި އެބައިމީހުން ހީކޮށްގެންތިބީ، އެބައިމީހުންގެ ކިއްލާތައް، ﷲގެ ބާރުވެރިކަމުން އެބައިމީހުން ރައްކާތެރި ކޮށްދޭނެ ކަމަށެވެ. ފަހެ، އެބައިމީހުންގެ ގާތަށް ﷲގެ އުގޫބާތް އައީ، އެބައިމީހުން ހީވެސް ނުކުރާފަދައަކުންނެވެ. އަދި އެ އިލާހު އެބައިމީހުންގެ ހިތްތަކަށް ބިރުވެރިކަން ވެއްދެވިއެވެ. އެބައިމީހުންގެ އަމިއްލަ އަތްތަކުން އެބައިމީހުންގެ ގެދޮރު ހަލާކު ކުރަމުން ދިޔައެވެ. އަދި މުއުމިނުތަކުންގެ އަތްތަކުންވެސްމެއެވެ. އޭ ބުއްދީގެ އަހުލުވެރިންނޭވެ! ފަހެ، ތިޔަބައިމީހުން އިބްރަތް ލިބިގަންނާށެވެ.\"\n\nއަދި މިއާޔަތުން ޤިޔާސްކުރުމަށް ދަލީލު ނެގޭ ތަންކޮޅަކީ: އޭ ބޯހުރި ބުއްދީގެ އަހުލުވެރީންނޭވެ. ފަހެ ތިޔަބައިމީހުން ނިކަން ޢިބްރަތް ޙާޞިލުކޮށް ޢިބްރަތް ލިބިގަންނާށެވެ. (އަދި އިތުރަށް މި ސިޔާޤުން އައިސްފައިވާ އާޔަތްތަކުން މި އިސްތިދްލާލަށް ބާރުލިބިދެއެވެ. އެއީ { إِنَّ فِی ذَ ٰ⁠لِكَ لَعِبۡرَةࣰ لِّمَن یَخۡشَىٰۤ } މާނައީ: \"ހަމަކަށަވަރުން، އެބައިމީހުންގެ ވާހަކަތަކުގައި، ބުއްދީގެ އަހުލުވެރިންނަށް އިބްރަތެއް ވާކަން ކަށަވަރެވެ.\"\n[سُورَةُ النَّازِعَاتِ: ٢٦] މާނައީ: \"ބިރުވެތިވާ މީހަކަށް ހަމަކަށަވަރުން، އެކަމުގައި އިބްރަތެއްވާކަން ކަށަވަރެވެ.\" އަދި { لَقَدۡ كَانَ فِی قَصَصِهِمۡ عِبۡرَةࣱ لِّأُو۟لِی ٱلۡأَلۡبَـٰبِۗ } [سُورَةُ يُوسُفَ: ١١١] މާނައީ: \"ހަމަކަށަވަރުން، އެބައިމީހުންގެ ވާހަކަތަކުގައި، ބުއްދީގެ އަހުލުވެރިންނަށް އިބްރަތެއް ވާކަން ކަށަވަރެވެ.\" މިފަދަ އާޔަތްތަކެވެ.)\n\nއަދި މި ތަންކޮޅުން ޤިޔާސްކުރުމަށް ދަލީލު ނެގޭ ގޮތުގެ ވަޖުހަކީ: ޔަޘްރިބުގައި ނަބިއްޔާ ﷺ ޒަމާނުގައި އުޅުނު ޔަހޫދީންގެ ޤަބީލާއެއް ކަމުގައިވާ ބަނޫ އައްނުޟައިރު ވަންހައިގެ މީހުން ﷲ އަށް ކާފަރުވެ މަދީނާއިން ބޭރުކޮށްލެވުނެވެ.  ﷲ ތަޢާލާ މި އާޔަތުގައި ގެންނަވަނީ އެބައިމީހުންނަށް ހުރި ޢަޛާބާއި އަދި އެބައިމީހުންނަށް ހީވެސް ނުކުރާހާ ފަދަ ގޮތަކަށް ޢުޤޫބާތް އައި ކަމުގެ ވާހަކައެވެ. ދެން އެއަށްފަހުގައި އެކަލާނގެ ވަޙީ ކުރައްވާފައިވަނީ ބުއްދީގެ އަހުލުވެރިންނަށް މި ކަމުން ޢިބްރަތް ލިބިގަތުމަށެވެ. އޭގެ މާނައަކީ އެބައިމީހުންގެ ކަންތަކުން ތިޔަބައިމީހުންގެ ކަންތައް ވެސް ޤިޔާސް ކުރުމަށެވެ. އެބަހީ އެބައިމީހުން ކަންތައް ކުޅަ ގޮތަށް ކަންތައްތައް ތިޔަބައިމީހުން ވެސް ކޮށްފި ކަމުގައިވާނަމަ އެބައިމީހުންނަށް ޖެހުނު ޙާލު ހަމަ ތިޔަބައިމީހުންނަށްވެސް ޖެހޭނެ ކަމުގައެވެ. އަދި މިކަމުން ދަލީލު ކޮށްދެނީ ﷲ ތަޢާލާގެ ކައުނީ ސުންނަތްތައް އެއީ ނިޢުމަތްތަކާއި ކޯފާތަކާއި އަދި އެކަލާނގެ ހުރިހާ ޙުކުމްތަކެއް އެއީ މީސްތަކުން ކުރާ ކަމެއްގެ މުޤައްދިމާތަކެއްގެ ނަތީޖާތަކެއް ކަމުގައި ވާތީއެވެ. އަދި އެކަންކަން ވަކި ތަރުތީބުތަކަކުން މިންގަނޑުތަކަކުން ދިމާވާން މެދުވެރިވާން އޮންނަނީ މީސްތަކުން ހިފާ ކޮންމެވެސް އަސްބާބުތަކަކާއި ސަބަބުތަކެއްގެ މައްޗަށް ކަމުގައެވެ. އެހެންކަމުން މުޤައްދިމާތަކަކުން ނުކުންނާނީ އެއާވިދިފައިވާ ނަތީޖާތަކެކެވެ. އަދި އަސްބާބުތަކުން ނުހުންނާނީ އެއަށްތަރުތީބުވެގެންވާ މެދުވެރިވުންތަކެކެވެ. އަދި ހަމައެފަދައިން ޤިޔާސްކުރުން ވެސް ވަނީ އެއިލާހީ ސުންނަތުގެ ޤާޢިދާގެ ދަށުން މެހިފައެވެ. އެހެނީ ގޯސް މުޤައްދިމާއަކުން ނުކުންނާއި ގޯސް ނަތީޖާއެކެވެ. އަދި ގޯސް ކަމަކަށް މަގުފަހިކޮށްދޭނީ ގޯސް ސަބަބުތަކަކުން ނުވަތަ ގޯސް އަސްބާބުތަކެއްގައި ހިފައިގެންނެވެ. އެހެންކަމުން ކިތަންމެ ޒަމާނެއް ވިޔަސް ގޯސް ކަމެއް ކަމުގައި ވާނަމަ އޭގެ ޙުކުމް އިސްލާމްދީނުގައި އޮންނާނީ އެއީ ހުއްދަ ނޫން ކަމެއްގެ ގޮތުގައެވެ. އަދި ގޯސް ކަމަކަށް މަގުފަހިކޮށްދިނުމަށް އުފެދޭ ކޮންމެ ސަބަބެއްމެ އެވަނީ ހުއްދަ ނޫން ކަންކަމުގެ ގޮތުގައެވެ. އެހެންގޮތަކުން ބުނާނަމަ އެއީ ޤިޔާސްކުރުމެކެވެ.\n\nތިންވަނަ އާޔަތް: ﷲ ސުބްޙާނަހޫ ވަތަޢާލާ ޔާސީން ސޫރަތުގެ: 79 ވަނަ އާޔަތުގައި ވަޙީ ކުރައްވާފައިވާ ބަސްފުޅެވެ. އެކަލާނގެ ވަޙީކުރެއްވިއެވެ: { قُلۡ یُحۡیِیهَا ٱلَّذِیۤ أَنشَأَهَاۤ أَوَّلَ مَرَّةࣲۖ } [سُورَةُ يسٓ: ٧٩] މާނައީ: \"ކަލޭގެފާނު ވިދާޅުވާށެވެ! އެ ކަށިތައް އަލުން ދިރުއްވާނީ، ފުރަތަމަ ފަހަރު އެކަށިތައް އުފެއްދެވި އިލާހެވެ.\"\n\nއަދި މިއާޔަތުން ޤިޔާސްކުރުމަށް ދަލީލު ނެގޭ ތަންކޮޅަކީ: މިއާޔަތަކީ މިއާޔަތުގެ ކުރީގައި އޮތް އާޔަތުގެ ޖަވާބުގައި އައިސްފައިވާ އާޔަތެކެވެ. އެ އާޔަތުގައި ވެއެވެ: { قَالَ مَن یُحۡیِ ٱلۡعِظَـٰمَ وَهِیَ رَمِیمࣱ } [سُورَةُ يسٓ: ٧٨] މާނައީ: \"އޭނާ ބުންޏެވެ. ކަށިތައް ފީވެ، ހަލާކުވެފައިވަނިކޮށް، އެތަކެތި ދިރުއްވާނީ ކާކުހެއްޔެވެ؟\"\n\nއަދި މި ތަންކޮޅުން ޤިޔާސްކުރުމަށް ދަލީލު ނެގޭ ގޮތުގެ ވަޖުހަކީ: މިތަނުގައި އަލުން ދިރުއްވޭނެ ކަމަށް އިންކާރު ކުރާ މީހުންނާ މެދުގައި ﷲ ތަޢާލާ ގެނެސްދެއްވާފައިވާ އިސްތިދުލާލަކީ ޤިޔާސްއެކެވެ. ފަހެ އެންމެ ފުރަތަމައަށް ނެތުމުގެ ތެރެއިން ޚަލްޤުތަކުން އުފެއްދެވުމާއި އެއަށްފަހުގައި އެޚަލްޤުތައް ނެތި ފަނާވެ ދިޔުމަށްފަހުގައި އަލުން ޚަލްޤު ކުރެއްވުމާ މެދުގައި ﷲ ތަޢާލާ ޤިޔާސްއެއްގެ ގޮތުގައި ރައްދެއް ގެންނަވާފައި މިވަނީއެވެ. އެއީ އަލުން ދިރުއްވުމަށް އިންކާރު ކުރާ މީހުންނަށް ވިސްނުވަދިނުމަށްޓަކައެވެ. އެހެނީ ފަހެ ފުރަތަމައަށް އެ ޚަލްޤު ކުރެއްވި ފަރާތަށް ދެވަނަ ފަހަރަށް އެ އަލުން ޚަލްޤުކުރުން މާ އައުލާވެފައި އެކަންވުން މާއެކަށީގެންވާކަމުގެ ޙުއްޖަތް ދެއްކެވުމަށްޓަކައެވެ. ފަހެ ހަމަގައިމުވެސް ޚަލްޤުތަކުން މިވަނީ ނެތުމުގެ ތެރެއިން އުފައްދަވާފައެވެ. އެއީ ދެކޮޅު ނުހެދޭނޭ ޙަޤީޤަތެކެވެ. އަދި މި ޚަލްޤުތަކުން އަބަދަށް ދެމިނުތިބެއެވެ. އަދި މަރުވެ ފަނާވެގެން އެބަ ދެއެވެ. އެއީވެސް ދޮގު ނުކުރެވޭނެ ތެދެކެވެ. ދެން ފަހެ އަލުން މި ޚަލްޤުތައް އުފައްދަވަން އިހުގައި މި ޚަލްޤު ކުރެއްވި ފަރާތްޕުޅަށް މާ ފަސޭހަވެފައި އެކަން ވެގެންދާނީ މާ ކުޑަ ކަމެއްގެ ގޮތުގައި ނޫން ހެއްޔެވެ؟! އެހެންކަމުން ވިިސްނާލުމުން އެނގިގެންދަނީ މިއީ ޤިޔާސްއިން އިސްތިދުލާލުކުރެވިފައިވާ ތަންކޮޅެއް ކަމުގައެވެ. އެއިން ދޭހަ ކޮށްދެނީ ޤިޔާސްއިން ޙުއްޖަތް ދެއްކޭނެ ކަމާއި އަދި ޤިޔާސްއިން އިސްތިދުލާލުކުރުމުގެ ޞައްޙަކަމެވެ.\n\nފައިދާއަށް: އަދި މި ނޫންވެސް އާޔަތްތަކުގައި ޤިޔާސް ކުރުމުގެ ޙުއްޖަތް ވަރުގަދަ ކުރެވޭ ދަލީލުތަކެއް ޤުރްއާނުގައި ޒިކުރުވެފައިވެއެވެ. އެއީ ޙުކުމް އޭގެ ޢިއްލަތާއި ގުޅިލާމެހިގެން އައިސްފައިވާ އަޙްކާމުތަކުގައެވެ. އެއީ މިޘާލަކަށް ޙައިޟާ މެދުގައި ﷲ ގެ ވަޙީ ބަސްފުޅެވެ: { قُلۡ هُوَ أَذࣰى فَٱعۡتَزِلُوا۟ ٱلنِّسَاۤءَ فِی ٱلۡمَحِیضِ } [سُورَةُ البَقَرَةِ: ٢٢٢] މާނައީ: \"ކަލޭގެފާނު ވިދާޅުވާށެވެ! އެއީ އުނދަގޫ (ލިބެނިވި) ކަމެކެވެ. ފަހެ، ހައިޟުގެ ދުވަސްވަރުގައި ތިޔަބައިމީހުން އަންހެނުންނާ ދުރުހެލިވާށެވެ! (އެބަހީ: ޖިމާއު ނުވާށެވެ!)\" ހަމައެފަދައިން ތަޔައްމުމްގެ ޙުކުމް ބަޔާން ކުރައްވަމުން އެކަލާނގެ ވަޙީކުރެއްވިއެވެ: { مَا یُرِیدُ ٱللَّهُ لِیَجۡعَلَ عَلَیۡكُم مِّنۡ حَرَجࣲ } [سُورَةُ المَائـِدَةِ: ٦] މާނައީ: \"ތިޔަބައިމީހުންގެ މައްޗަށް ދަތިކަމެއް ލެއްވުމަކަށް ﷲ އިރާދައެއް ނުކުރައްވަތެވެ.\" ފަހެ މި އާޔަތްތަކުން އެނގިހާމަވެގެންދަނީ މިފަދަ ޙުކުމްތައް ބަޔާންވެގެން އައިސްފައިވަނީ މަޞްލަޙަތުތަކުގެ މައްޗަށް ކަމާއި އަދި އެ ގުޅިފައިވަނީ އަސްބާބުތަކެއްގެ މައްޗަށް ކަމުގައެވެ. އަދި އެއިން އިޝާރާތް ކުރަނީ ޙުކުމްތައް ވަނީ އޭގެ ކޮންމެވެސް ސަބަބަކާއި އެކީގައި ކަމާއި އަދި އެބިނާވަނީ ކޮންމެވެސް ޢިއްލަތެއްގެ މައްޗަށް ކަމުގައެވެ. ފަހެ މިކަންކަމުން އުފެދިގެން އަންނަނީ އުޞޫލީ ފިޤުހުގެ ޤާޢިދާ ތަކުގެ ތެރެއިން ފިޤުހުވެރީން ގެންގުޅުއްވާ އެއް ޤާޢިދާ ކަމުގައިވާ: ޙުކުމް އަބަދުވެސް އެނބުރޭނީ އޭގެ ޢިއްލަތުގެ ވަށައިގެން ކަމާއި އަދި ޢިއްލަތް ގެއްލޭ ޙާލަތުގައި އޭގެ ޙުކުމް ވެސް ވެއްޓިގެންދާ ކަމެވެ. އެހެންކަމުގައިވާނަމަ ނައްޞުތަކުން ކަމެއްގެ ޙުކުމެއް ކަނޑައެޅިފައި އަދި އެޙުކުމްގެ ޢިއްލަތް އެނގިފައި ދެން ހަމަ އެ ޢިއްލަތް ހިމެނޭ އާކަމެއް އުފެދިއްޖެނަމަ ފަހެ އެ ޢިއްލަތްވާ ކޮންމެ ކަމަކަށް ނައްޞުން ކަނޑައެޅިފައިވާ ޙުކުމް ދެވުމަކީ އެއީ ޤިޔާސްކުރުމެވެ.\n\n2. ސުންނަތް: ފަހެ ފިޤުހުވެރީން މިކަމަށް ދަލީލު ގެންނަވާ އެންމެ ފާޅުކަން ބޮޑު މައިގަނޑު ދެޙަދީޘްއެއްއްވެއެވެ.\n\nފުރަތަމަ ޙަދީޘް: އެއީ މުޢާޛް ބްނު ޖަބަލް - ރަޟިޔަ ﷲ ޢަންހު - ޔަމަނަށް ފޮނުއްވެވުނު ހިނދުގައި ނަބިއްޔާ ﷺ ދެއްވާފައިވާ އިރުޝާދުތައް ބަޔާންކުރެވިގެން އައިސްފައިވާ ޙަދީޘްއެވެ. މިޙަދީޘް ރިވާ ކުރެއްވި ކަމަށް އޮންނަނީ މުޢާޛްގެފާނުގެ އަޞްޙާބުން ކުރެ ޙިމްޞުގެ އަހުލުވެރިންތަކެއްގެ އަރިހުން ކަމުގައި ވެއެވެ. ނަބިއްޔާ ﷺ މުޢާޛްގެފާނަށް ޙަދީޘް ކުރެއްވި ކަމުގައެވެ: \"ތިބާއަށް ޤަޟިއްޔާއެއް ހުށަހެޅިއްޖެނަމަ ޤާޒީކަން ކުރައްވާނީ ކިހިނަކުން ހެއްޔެވެ؟\" މުޢާޛްގެފާނު ވިދާޅުވިއެވެ: \"އަހުރެން ގޮތް ނިންމާނީ ﷲ ގެ ފޮތުންނެވެ.\" އެކަލޭގެފާނު ޙަދީޘް ކުރެއްވިއެވެ: \"ﷲ ގެ ފޮތުގައި އެކަމެއް ނެތް ކަމެއް ކަމުގައި ވާނަމަ ކިހިނަކުން ހެއްޔެވެ؟\" މުޢާޛްގެފާނު ވިދާޅުވިއެވެ: \"ފަހެ އޭރުން ﷲ ގެ ރަސޫލާ ﷺ ސުންނަތުންނެވެ.\" އެކަލޭގެފާނު ޙަދީޘް ކުރެއްވިއެވެ: \"ﷲ ގެ ރަސޫލާ ﷺ ސުންނަތުގައި އެކަމެއް ނެތް ކަމެއް ކަމުގައި ވަނަމަ ކިހިނަކުން ހެއްޔެވެ؟\" މުޢާޛްގެފާނު ވިދާޅުވިއެވެ: \"އަހުރެން އަމިއްލަ ރައުޔުން އެކަމެއްގެ މައްޗަށް އިޖްތިހާދު ކުރާނީއެވެ.\" ނުވަތަ އެހެން ރިވާޔަތެއްގައި އައިސްފައިވެއެވެ: \"އަހުރެން އަމިއްލަ ރައުޔުން އެކަމެއްގެ މައްޗަށް އިޖްތިހާދުކޮށް އަދި ފަރުވާ ކުޑަ ކޮށްނުލާނަމެވެ.\" އެހެން ވިދާޅުވުމުން ﷲ ގެ ރަސޫލާ ﷺ މުޢާޛްގެފާނުގެ މޭފުޅުމަތީގައި ޖައްސަވާލައްވާފައި ޙަދީޘް ކުރެއްވިއެވެ: \"ﷲ ގެ ރަސޫލާ ﷺ ގެ ރަސޫލުއަށް ތައުފީޤު ދެއްވި ފަރާތް ﷲ އަށް ޙަމްދު ހުއްޓެވެ.\" އެހެން ރިވާޔަތެއްގައި ވެއެވެ: \"ﷲ ގެ ރަސޫލާ ﷺ ރުއްސެވުން ﷲ ގެ ރަސޫލާ ﷺ ގެ ރަސޫލުއަށް ތައުފީޤު ދެއްވި ފަރާތް ﷲ އަށް ޙަމްދު ހުއްޓެވެ.\" \n\nޙަދީޘްގެ ތަޚްރީޖު: މުސްނަދު އިމާމް އަޙްމަދު: 22007، 22061 22100، ސުނަނު އިމާމް އައްދާރިމީ: 107، ސުނަނު އިމާމް އަބޫ ދާވޫދު: 3592، ސުނަނު އިމާމް އައްތިރްމިޛީ: 1327، 1326 މިއެވެ.\n\nޙަދީޘްގެ ޝަރަޙައިން ޤިޔާސްއަށްވާ ދަލީލު: މިޙަދީޘްގެ ޝަރަޙާގައި 'ތުޙްފަތުލް އަޙްވަޛީ' ގައި ވެއެވެ. މުޢާޛްގެފާނު އަމިއްލަ ރައުޔުން އިޖްތިހާދު ކުރެއްވުމަށް ވިދާޅުވި ބަހުގެ މުރާދާ މެދުގައި ދަންނައެވެ. އިބްނުލް އަޘީރު އެބޭފުޅާގެ 'އައްނިހާޔަތު' ފޮތުގައި ޒިކުރު ކުރެއްވިއެވެ: \"އިޖްތިހާދަކީ ކަމެއްގެ ކޮޅެއް ހޯދުމަށް ފުޅާ ދާއިރާއެއްގައި ގަދައަޅައި މަސައްކަތް ކުރުމެވެ. އަދި އެއީ ގަދައެޅުމާއި ހަކަތައިން ވާނޭ ކަމެކެވެ. އަދި އެބޭފުޅާ މުރާދުކުރައްވަނީ ޤުރްއާނާއި ސުންނަތުން ޤިޔާސް ކޮށްގެން ހުށަހެޅޭ ޤަޟިއްޔާގެ މައްސަލަތަކަށް ނިޔާ ކަނޑައެޅުއްވުމަށެވެ. އަދި ފޮތާއި ސުންނަތާއި ގުޅުމެއް ނެތިވެ އަމިއްލަ ނަފްސުގެ ފުށުން ފެންނަހާ ގޮތަކަށް ރައުޔު ކަނޑައެޅުމަކަށް ނޫނެވެ.\" އެބޭފުޅާގެ ބަސްކޮޅު ނިމުނީ.\nހަމައެގޮތަށް މިޙަދީޘްގެ ޝަރަޙާގައި 'ޢައުނުލް މަޢްބޫދު' ގައި ވެއެވެ. އައްރާޣިބު އަލްއަޞްފަހާނީ ވިދާޅުވިއެވެ: \"ޖުހުދެވެ. އަދި ޖުހުދަކީ ހަކަތައާއި ތުރާލެވެ. އަދި އިޖްތިހާދަކީ އަމިއްލަ ނަފްސު އެ ހަކަތައާ އެކީ ގަދައަޅާ މަސައްކަތްކުރުމާއި އަދި އެތުރާލުކަން އުފުލާ ތަޙައްމަލުކުރުމެވެ. ބުނެވެއެވެ: އަހުރެންގެ ރައުޔަށް ޖުހުދުކޮށް އިޖްތިހާދު ކުރީމެވެ.\"  އަދިވެސް ވިދާޅުވިއެވެ: \"މުޢާޛްގެފާނު ބަސްކޮޅުގައި އެބޭފުޅާގެ ރައުޔަށް އިޖްތިހާދު ކުރުމަށް އެ ވިދާޅުވި ބަސްކޮޅުގެ މާނައަކީ ކަމުގެ ކޮޅެއް ހޯދުމަށް ފޮތާއި ސުންނަތުގެ މައްޗަށް ފުޅާ ދާއިރާއެއްގައި ގަދައަޅައި މަސައްކަތް ކުރުމެވެ.\"\nއަލްޚައްޠާބީ 'މަޢާލިމުއް ސުނަން' ފޮތުގައި ގެންނަވަތެވެ: \"އެ ބޭނުންވަނީ ޤިޔާސްގެ މަގުން ފޮތާއި ސުންނަތުގެ މާނައަށް ޤަޟިއްޔާ ރައްދުކޮށްލުމަށެވެ. އަދި ތިމާގެ އަމިއްލަ ނަފްސުގެ ރައުޔުގެ ވާހަކައެއް ނޫނެވެ. ނުވަތަ ފޮތާއި ސުންނަތުގެ އަޞްލާ ދިމާނުވާ ތިމާ އަމިއްލަ ހިތަށް އެރި ގޮތަކަށް ނޫނެވެ. އަދި މިތަނުގައި މިވަނީ ޤިޔާސް ކުރުން ޘާބިތު ކޮށްފައެވެ. އަދި އެ ޤިޔާސްއަށް ޙުކުމް އައުމުން ވާޖިބުވާކަމެވެ. އަދި މުޢާޛްގެފާނު ވިދާޅުވެފައިވަނީ އިޖްތިހާދުގައި ފަރުވާކުޑަނުކޮށް އަދި އިޖްތިހާދު ކުރުމުގައި ތަނަވަސްވެ ފަހަނައަޅައި ނުދިޔުމަށެވެ.\" އެބޭފުޅާގެ ބަސްކޮޅު ނިމުނީ.\nފަހެ މިޙަދީޘްގައި ވާގޮތުން، ފޮތާއި ސުންނަތުގެ ނައްޞަކުން ދަލީލު ނުގެނެވޭނަމަ އެދެމަޞްދަރުގެ މައްޗަށް އިޖްތިހާދުކުރުމަށްފަހުގައި ޙުކުމްއަކަށް ވާޞިލުވުމަށް މުޢާޛްގެފާނު ވިދާޅުވުމުން ﷲ ގެ ރަސޫލާ ﷺ އެކަމަށް އިޤްރާރުވެލެއްވިއެވެ. އެހެނީ އެކަލޭގެފާނު އެބަހަކާ ދެކޮޅުވެރިއެއް ނުލައްވައެވެ. އަދި މުރާދުކުރެވޭ އެ އިޖްތިހާދުގެ ތެރޭގައި ޤިޔާސްވެސް ހިމެނިގެން ދެއެވެ.\n\nއެހެނަސް މިޙަދީޘްގެ ހުރިހާ ރިވާޔަތްތަކުގައި ޙަދީޘް ޟަޢީފްއެވެ. އެއީ އައްޝައިޚް އަލްބާނީވެސް ނިންމެވިފަދައިންނެވެ. އެއީ އެބޭފުޅާގެ ފޮތް 'ހިދާޔަތުއް ރުވާތު' ގެ 3664 ގައި ޒިކުރު ކުރެއްވި ފަދައިންނެވެ. އަދި އިބްނުލް ޖައުޒީ 'އަލްޢިލަލު އަލްމުތަނާހިޔާ' ގެ 2/758 ގައި ގެންނަވާފައިވެއެވެ. ގިނަ ފިޤުހުވެރީންނާއި އެތައް ފިޤުހު ޢިލްމުގެ އަހުލުވެރީންނެއް މިޙަދީޘް އެމީހުންގެ ފޮތްތަކުގައި ގެންނަވާ އަދި މިޙަދީޘްއަށް އިޢުތިމާދުވެއެވެ. އެހެނަސް ޙިމްޞުގެ އެ ދަންނަވާ މުޢާޛްގެފާނުގެ އަޞްޙާބުންނަކީ ކޮން ބައެއް ކަމެއް ނޭނގި މުބްހިމުވުމުގެ ސަބަބުން މިޙަދީޘް ޟަޢީފްވެފައި މިޙަދީޘް މުޢާޛްގެފާނަށް ޘާބިތު ކުރެވޭނޭ އެއްވެސް ވަޖުހެއް ވެސް ނެތުމުން ދަލީލެއްގެ ގޮތުގައި މިޙަދީޘް އެހާ ވަރުގަދައެއް ނޫނެވެ.\n\nދެވަނަ ޙަދީޘް: ސައުދާ ބިންތި ޒަމްޢާ - ރަޟިޔަ ﷲ ޢަންހާ - ގެ އަރިހުން އައިސްފައިވެއެވެ. ﷲ ގެ ރަސޫލާ ﷺ އަރިހަށް މީހަކު އައެވެ. އެހެން ރިވާޔަތެއްގައި ވަނީ އެއީ ޚަޘްޢަމް ވަންހައިގެ މީހެއް ކަމުގައެވެ. އެމީހާ އެކަލޭގެފާނަށް ވިދާޅުވިއެވެ: \"ހަމަކަށަވަރުން އަހުރެންގެ ބައްޕައަކީ ދުވަސްވީ މުސްކުޅިއެކެވެ. ޙައްޖެއް ކުރެވޭހާ ކުޅަދާނަކަމެއް ނުވެއެވެ.\" އަދި އެއް ރިވާޔަތުގައި ވެއެވެ. \"ދުވަސްވީ މުސްކުޅި ބައްޕައެއް ކަމުގައެވެ. އަދި ޙައްޖު ކުރުމުގެ ކުޅަދާނަކަން ނެތި ބައްޕަ ވަނީ ފަރުޟު ޙައްޖު ނުކޮށެވެ.\" އެކަލޭގެފާނު ޙަދީޘް ކުރެއްވިއެވެ: \"ތިބާގެ ބައްޕަގެ މައްޗަށް ދަރަންޏެއް އޮވެފައި، ތިބާ ބައްޕަގެ މަތިން އެ ދަރަނި އަދާކޮށްފިނަމަ، ތިބާގެ ކިބައިން އެކަން ޤަބޫލުކުރެވޭނެ ކަމަށް ތިބާ ދެކެމު ހެއްޔެވެ؟\" އެމީހާ ދެންނެވިއެވެ: \"އާދޭހެވެ.\" ދެން އެކަލޭގެފާނު ﷺ ޙަދީޘް ކުރެއްވިއެވެ: \"ފަހެ އެންމެ ރަޙުމްވެވޮޑިގެންވަނީ ﷲ އެވެ. ތިބާ ތިބާގެ ބައްޕަގެ މަތީން ޙައްޖު ކުރާށެވެ.\"\n\nޙަދީޘް ތަޚްރީޖު އަދި ޙުކުމް: މުސްނަދު އިމާމް އަޙްމަދު: 16102، 16125، 27417، ސުނަނު އިމާމް އައްދާރިމީ: 1878، 1879، ސުނަނު އިމާމް އައްނަސާއީ: 2638، 2644 މިއެވެ. އަދި އިމާމް އަޙްމަދުއާއި އިމާމް އައްނަސާއީގެ ރިވާޔަތް ޞައްޙަވެފައި އިސްނާދު ރަނގަޅު ކަމުގައިވެއެވެ. އެގޮތުން 'ތަޚްރީޖު މުޝްކިލުލް އާޘާރު' ފޮތުގެ 2541 ގައި ޢަބްދު ﷲ ބްނު ޢައްބާސް - ރަޟިޔަ ﷲ ޢަންހުމާ - ގެ އަރިހުން މިޙަދީޘް ގެންނަވާ އިސްނާދު ޞައްޙަ ކަމުގައި އައްޝައިޚް ޝުޢައިބު އަލްއަރްނާއޫޠު ކަނޑައަޅުއްވާފައިވެއެވެ.\n\nއަދި މިފަދަ ސިޔާޤަކުން ޢުމަރު ބްނު އަލްޚައްޠާބު - ރަޟިޔަ ﷲ ޢަންހު - ގެ އަރިހުން ޙަދީޘްއެއް އައިސްފައިވެއެވެ. އެއްދުވަހެއްގައި ޢުމަރުގެފާނު އެބޭފުޅާގެ އަނބިކަނބަލުންނަށް ބައްލަވާ ހިތްހަމަޖެހުމާއި މައްލަވަކުރައްވަމުން ގޮސް އަނބިކަނބަލުންގެ ތުންފަތަށް ބޮސްދެއްވުނެވެ. އޭރު އެބޭފުޅާ ހުންނެވީ ރޯދައަށެވެ. ދެން ޢުމަރުގެފާނު ނަބިއްޔާ ﷺ އަރިހަށް ވަޑައިންނަވާ ވިދާޅުވިއެވެ: \"ތިމަންނާއަށް މިއަދު ބޮޑުކަމެއް ކުރެވިއްޖެއެވެ. ތިމަންނަ ރޯދައަށް ހުރެފައި ބޮސްދެއްވިއްޖެއެވެ.\" ފަހެ ﷲ ގެ ރަސޫލާ ﷺ ޙަދީޘް ކުރެއްވިއެވެ: \"ތިބާ ރޯދައަށް ހުރެފައި ތިބާ މަޟްމަޟާ ކުރުން އެބަހީ އަނގަޔަށް ފެންލައި ދޮވުމުގައި ތިބާ ދެކެނީ ކިހިނެއް ހެއްޔެވެ؟\" ޢުމަރުގެފާނު ވިދާޅުވިއެވެ: \"އެކަމުގައި މައްސަލައެއް ނެތެވެ.\" ފަހެ ﷲ ގެ ރަސޫލާ ﷺ ޙަދީޘް ކުރެއްވިއެވެ: \"ފަހެ އެހެންކަމުން ތިކަމުގައިވާ މައްސަލައަކީ ކޮބައި ހެއްޔެވެ؟\"\n\nޙަދީޘް ތަޚްރީޖު އަދި ޙުކުމް: މުސްނަދު އިމާމް އަޙްމަދު: 138، 372، ސުނަނު އިމާމް އަބޫ ދާވޫދު: 2385، ސުނަނު އިމާމް އައްދާރިމީ: 1765 އެވެ. އަދި މިޙަދީޘް ޞައްޙައެވެ. އަދި މުވައްޠައު އިމާމް މާލިކު: 799 ގައި މިޙަދީޘް ކެނޑިފައިވާ ސަނަދަކުން ގެންނަވާ އެހެނަސް މިޙަދީޘްއަށް ހެކި ލިބޭ ގިނަ ޝާހިދުތައް ވާކަމުގައި ޒިކުރައްވާފައިވެއެވެ. ހަމައެގޮތަށް 'މުސްނަދު އަލްފާރޫޤު' ގެ 1/277 ގައި އިމާމް ޢަލީ ބްނު އަލްމަދީނީ މިޙަދީޘް އިސްނާދު ޙަސަން ރަނގަޅުކަމުގައި ވިދާޅުވިއެވެ. އަދި އިމާމް އަލްޙާކިމް 'އަލްމުސްތަދްރަކު ޢަލައް ޞަޙީޙައިން' ގެ 1592 ގައި މިޙަދީޘް އިމާމް އަލްބުޚާރީ އަދި އިމާމް މުސްލިމްގެ ޝަރުޠުގެ މަތިން ޞައްޙަ ކަމުގައި ގެންނަވާފައި ވެއެވެ. އަދި 'ތަޚްރީޖު މުސްނަދު' ގައި 1/84 އައްޝައިޚް އަޙްމަދު ޝާކިރު ވެސް މިޙަދީޘް ގެންނަވާ އިސްނާދު ޞައްޙަ ކުރެއްވިއެވެ.\n\nފަހެ ﷲ ގެ ރަސޫލާ ﷺ ގެ އަރިހުން މިފަދަ އެތައް ޙަދީޘްތަކެއް ޞައްޙަ ސުންނަތުގެ ތެރެއިން އައިސްފައިވެއެވެ. އަދި މިފަދަ ޙަދީޘްތަކުން އެނގިގެންދަނީ މިހުންނަ ޙުކުމްތައް އެކަލޭގެފާނު ގެންނަވާފައިވަނީ ވަޤުތުން ބާވައިލެއްވުނު ވަޙީގެ ޖަވާބަކުންނެއް ނޫނެވެ. އެހެނަސް އެކަލޭގެފާނު ޤިޔާސް ކުރެއްވުމެއްގެ ތެރެއިންވާ ޙަދީޘްއަކުންނެވެ. ދެން ފަހެ އެއްވެސް ޝައްކެއްނެތް ގޮތުގައި އެކަލޭގެފާނުގެ ޙަދީޘް ބަސްފުޅަކީ އެކަލޭގެފާނުގެ ލަފްޒުނަމަވެސް މާނާގައި ވަޙީއެއް ކަމުގައި މެނުވީ ނުވެއެވެ. އެއީ އައްނަޖްމު ސޫރަތުގެ 4 ވަނަ އާޔަތުގައި ﷲ ވަޙީ ކުރެއްވި ފަދައިންނެވެ. އެއާއެކުގައި ވެސް އެކަލޭގެފާނުގެ ޒަމާނުގައި ކުރެވޭ ސުވާލުތަކަށް އެވާޤިޢުގައި ޖަވާބު ދެއްވުމުގައި މިވަނީ ޤިޔާސްގެ އުސްލޫބު ބޭނުން ކުރައްވާފައެވެ. އެއީ ބައެއް ޙާލަތްތަކުގައި އެކަލޭގެފާނު އެކަލޭގެފާނުގެ އަޞްޙާބުންގެ އަރިހުން މަޝްވަރާވެސް ހޯއްދަވާ ބީދައިންނެވެ. އަދި އެކަންކަން ވަނީ އިސްލާމް ދީނުގެ ޝަރުޢުގެ ތެރެއިން ހިމެނިގެންނެވެ. އަދި އެއީ މުސްލިމުންނަށް އެކަންކަމުގައިވާ ދަލީލެއްގެ ގޮތުގައެވެ.\nފަހެ އެގޮތުން ފުރަތަމަ ޙަދީޘްގައި މީހެއް ސުވާލު ކުރަނީ ޙައްޖު ފަރުޟުވެފައިވާ ދުވަސްވީ މުސްކުޅި މީހަކަށް އެކަން ކުރުމަށް ކުޅަދާނަ ނުވާނަމަ ދެން ކަންތައް ކުރަންވީ ކިހިނެއްކަމާ ބެހޭގޮތުންނެވެ. އަދި އެކަލޭގެފާނު އެމައްސަލާގައި ގޮތް ނިންމަވަން ގެންނެވީ އެހެން މައްސަލައެކެވެ. އެއީ ދަރަންޏެއް ބޮލުގައި އެޅިފައިވާ މީހަކުގެ މަތީން ދަރަނި އަދާކުރުމުގެ ޙުކުމެވެ. ދެން އެކަންތައް މި މައްސަލައަށް ޤިޔާސް ކޮށްލެއްވީއެވެ. އެހެނަސް އެއީ ޝަރުޠުތަކަކާއި އެކީގައިކަން އެބަ އިނގެއެވެ. އެގޮތުންނަމަ ކުޅަދާނަކަން ނުވާ މީހެއްކަމުގެ ޔަޤީންކަމާއި އަދި އަހުލުވެރިއެއްގެ މަތީން އެކަން ކުރުންކަމާއި އެފަދަ ސަބަބުތަކަކާ ހުރެ ޚާއްޞަ ޙާލަތެއްގެ ގޮތުގައެވެ. ހަމައެގޮތަށް ދެވަނަ ޙަދީޘްގައި ރޯދައަށް ހުރެ އަނބިމީހާއަށް ބޮސްދިނުމުގެ މައްސަލަ އެކަލޭގެފާނު ޤިޔާސް ކުރެއްވީ ރޯދައަށް ހުރެ އަނގަޔަށް ފެން ލައި ދޮވުމުގެ މައްސަލައާއެވެ. އެހެނީ ރޯދައަށް ހުރެ އަނގަޔަށް ފެން ލައި ދޮތަސް ހަރުތެރެއިން އެތެރެއަށް ނުދާހާ ހިނދަކު ރޯދަ ނުގެއްލޭ ފަދައިން އަދި އަނބިމީހާއާ ބޮސްދިނުމަކުން ޖިމާޢުނުވާހާ ހިނދަކު އެކަމުންވެސް ރޯދަ ނުގެއްލޭނެ ކަމަށެވެ. މިއީ ކުރިން ބަޔާންވެ އެނގިގެންވާ ޙުކުމެއްގެ މައްޗަށް ފަހުން އުފެދޭ މައްސަލައެއްގެ ޙުކުމް ޤިޔާސްކޮށް ޙުކުމް ނެރުމެވެ. \nއަދި އިމާމް އިބްނު އަލްޤައްޔިމްގެ 'އިޢްލާމް އަލްމުވައްޤިޢީން ޢަން ރައްބިލް ޢާލަމީން' ފޮތުގެ ފުރަތަމަ ބައިގައި ރަސޫލާ ﷺ ޤިޔާސްތަކުގެ ގިނަ މިޘާލުތަކެއް ގެންނަވާފައިވެއެވެ.\n\n3. ޞަޙާބީންގެ ޢަމަލުފުޅުތަކާއި ބަސްފުޅުތައް:\nފަހެ ފުރަތަމަކަމަކަށް ޞަޙާބީންގެ އިޖްމާޢުތަކަކީ ދީނުގެ ޝަރުޢީ ޙުއްޖަތެއްކަން ކަށަވަރެވެ. އަދި އެބޭކަލުންގެ އިޖްތިހާދުތަކަކީ ދަލީލު ގޮތުގައި ނެގޭ ނިންމެވުން ތަކެކެވެ. އަދި އެބޭކަލުންގެ އިޚްތިލާފުތަކަކީ މުޢުތަބަރު ގޮތުގައި ނެގޭ އަހަރެމެންނަށްވާ ލުއިފަސޭހަތަކެކެވެ. އެހެންކަމުން ޞަޙާބީން ދީނުގެ ކަންކަމުގައި އިޖްތިހާދު ކުރައްވާފައިވާނީ އެއްވެސް ޝައްކެއްނެތް ގޮތުގައި ޤުރްއާނާ ސުންނަތުގެ މައްޗަށެވެ. އަދި ނަބިއްޔާގެ ސުންނަތާއި އެކަލޭގެފާނުގެ ހިދާޔަތުގެ މައްޗަށެވެ. އެހެންކަމުން އެބޭކަލުންގެ އުޞޫލަކީ ނަބިއްޔާގެ ސުންނަތް މަތީގައިވާ ޞައްޙަ އުޞޫލެވެ. އަދި އެބޭކަލުންގެ މަންހަޖަކީ އެއީ ސަލަފުންގެ މަންހަޖުގެ ގޮތުގައި އަހަރެމެން ދެކޭ ޤުރްއާނާއި ސުންނަތުގެ މައްޗަށް ފަހުމްކުރުން ބަރޯސާވެ ބިނާވެފައިވާ މަންހަޖެވެ. ފަހެ އެބޭކަލުން ވަނީ އިޖްތިހާދު ކުރުމުގައި ޤިޔާސް ކުރުން ބޭނުން ކުރައްވާފައެވެ.\n\nފުރަތަމައަށް: އެގޮތުން މުސްލިމުންގެ ނަމާދުގެ ޖަމާޢަތުގައި އިމާމް މީހަކަށް އިސްކުރެވުނު ބޭފުޅާ މުސްލިމުންގެ އުއްމަތުގެ އަމީރެއްގެ ގޮތުގައި އިސްކުރެވުނެވެ. އަދި ﷲ ގެ ރަސޫލާ ﷺ ގެ ޚަލީފާކަމުގައި އަބޫ ބަކްރުގެފާނަށް ބައިޢަތު ހިތްޕެވުމުގެ އެއް އަޞްލަކީ އެމޭރުމުން ގެނެވޭ ޤިޔާސީ ހެކިތަކެކެވެ. އެގޮތުން އެޤިޔާސްގެ އަސާސު ބަޔާންކުރެވެނީ މުސްލިމުންގެ ދީނުގައި އަބޫ ބަކްރުގެފާނުގެ މައްޗަށް އެކަލޭގެފާނު ރުހިވެލެއްވީތީ މުސްލިމުން ދުނިޔޭގެ ކަމުގައި އަބޫ ބަކްރުގެފާނުގެ މައްޗަށް ރުހިގެންވުމެވެ. އެހެންކަމުން ރަސޫލާއަށް ނެންގެވެމުން އައި ޒަކާތް ރަސޫލާއަށް ފަހުގައިވި އެކަލޭގެފާނުގެ ޚަލީފާއަށްވެސް އެނެގުން ވާކަމުގެ މައްޗަށް ޤިޔާސް ކުރެވި ޒަކާތުން މަނާވެގަތް ބައިގަނޑުގެ މައްޗަށް މުރުތައްދު ޙުކުމް ޖެހި އަބޫ ބަކްރުގެފާނު ޚިލާފަތުގައި އެބައިމީހުންނާ ހަނގުރާމަ ކުރެވުނެވެ. އެހެނީ ނަބިއްޔާގެ އަމުރުފުޅަށް ނެގުނު ޒަކާތް އެކަލޭގެފާނުގެ މަޤާމުގައިވާ ފަރާތަށް ނެގޭހިނދު އެކަމުން މަނާ ވެގަތުމަކީ ހަމަ ނަބިއްޔާއަށް ދެކޮޅުހެދުމުގެ ޙުކުމުގައިވާކަމެއް ކަމުގައިވާތީއެވެ. އެއީ އެފަދައިން ޤިޔާސްކޮށް ނިންމެވުނު ޙުކުމެކެވެ.\n\nދެވަނައަށް: ހަމައެގޮތަށް ޢުމަރުގެފާނުގެ ޚިލާފަތުގައި އެބޭފުޅާ އަބޫ މޫސާ އަލްއަޝްޢަރީ - ރަޟިޔަ ﷲ ޢަންހު - ޤާޟީކަމައިގެން ހުންނެވިއިރުގައި ވަޞިއްޔަތް ކުރައްވަމުން ފޮނުއްވެވި ސިޓީފުޅުގައި ވެއެވެ: \"ދެން ފަހްމަކީ ތިބާއަށް ޤުރްއާނާއި ސުންނަތުން އެކަމެއް ވާރިދުނުވެއްޖެނަމަ އެކަމަށް އެ ޤުރްއާނާ ސުންނަތުން ދަލީލުކުރެވޭ ކަމެވެ. ދެން ތިބާ އެހެންވެއްޖެނަމަ އެކަންކަން ޤިޔާސްކޮށް މިޘާލުތަކުން ދެނެގަންނާށެވެ. ދެން އެކަމުގައި ތިބާއަށް ފެންނަ ﷲ އަށް އެންމެ ލޮބުވެތިވެގެންވާނޭ އަދި ޙައްޤާއި އެންމެ ވައްތަރުވެގެންވާނޭ ގޮތަށް ތިބާ އިޢުތިމާދުވާށެވެ.\"\n[އިޢްލާމް އަލްމުވައްޤިޢީން ލިއިމާމް އިބްނު އަލްޤައްޔިމް: 159/2 https://shamela.ws/book/17798/466#p1 ]\n\nތިންވަނައަށް: ޢަލީ ބްނު އަބޫ ޠާލިބު - ރަޟިޔަ ﷲ ޢަންހު - ވިދާޅުވިއެވެ: \"ކޮންމެ ޤައުމެއްގެ ބަޔަކުމެ، އެބައިމީހުން ވަނީ އެބައިމީހުންގެ ކަމެއްގައިމެ ބަޔާންވެގެންވާ ގޮތުގެ މަތީގައެވެ. އަދި އެބައިމީހުންގެ ނަފްސުތަކަށްވާ މަޞްލަޙަތެއްގައެވެ. އަދި އެބައިމީހުން ނޫން ބަޔަކުމެ ތަޙައްމަލުކޮށް އުފުލާ ކަންކަމެއްގައެވެ. އަދި ޙައްޤު މަޢުރިފާކޮށް ދެނެގަނެވެނީ ބުއްދީގެ އަހުލުވެރިންގެ ފުށުންވާ ޤިޔާސްކުރުމަކުންނެވެ.\"\n[އަލްޚަޠީބު އަލްބަޣްދާދީ އެބޭފުޅާގެ 'އަލްފަޤީހު ވަލްމުތަފައްޤިހު' ފޮތުގެ: 191/1 ގައި މި އަޘަރު ޢަލީގެފާނުގެ އަރިހުން ގެންނަވާފައިވެއެވެ. ބައްލަވާ: އިޢްލާމް އަލްމުވައްޤިޢީން ޢަން ރައްބިލް ޢާލަމީން ލިއިބްނު އަލްޤައްޔިމް: 355/2 https://shamela.ws/book/17798/662] \n\nއިމާމް އިބްނު ޤުދާމާ އަލްމަޤްދިސީ އެބޭފުޅާގެ ފޮތް 'ރައުޟަތުއް ނާޡިރު ވަޖުންނަތުލް މުނާޡިރު' ފޮތުގެ: ޞ 547 ގައި ޤިޔާސްއަށް އިންކާރު ކުރާ މީހުންނަށް ރައްދުގައި ސަލަފުން ޤިޔާސް ޘާބިތު ކުރެއްވިކަމުގެ ފަޞްލުގައި އިމާމް އަޙްމަދު ބްނު ޙަންބަލްގެ ބަސްފުޅު ގެންނަވާފައިވެއެވެ. އެގޮތުން އިމާމް އަޙްމަދު ވިދާޅުވިއެވެ: \"އެއްވެސް މީހަކަށް ޤިޔާސްއާ ނުލައި ފުދިގެންނެއް ނުވަތަ ފަރުޖެހިގެންނުވެއެވެ.\"\n[އަލްޢުއްދާ ފީ އުޞޫލިލް ފިޤްހި ލިލްޤާޟީ އަބޫ ޔަޢްލާ އިބްނު އަލްފައްރާއު: 1280/4 އަދި އައްތަމްހީދު ފީ އުޞޫލިލް ފިޤްހި ލިއަބުލް ޚައްޠާބު އަލްކަލްވަޛާނީ: 365/3] \n\nއަދި އިމާމް އިބްނު އަލްޤައްޔިމް ވަނީ އެބޭފުޅާގެ ފޮތް 'އިޢްލާމް އަލްމުވައްޤިޢީން ޢަން ރައްބިލް ޢާލަމީން' ގެ ދެވަނަ ބައިގެ 244 ވަނަ ޞަފްޙާއިން ފެށިގެން، ﷲ ގެ ރަސޫލާ ﷺ ގެ އަޞްޙާބުން ޤިޔާސްގެ މަގުން އިޖްތިހާދު ކުރައްވާ ނެރުއްވާފައިވާ އެބޭކަލުންގެ އެތަކެއް ފަތުވާތަކެއް ޒިކުރު ކުރައްވާފައެވެ.\n\n4. ޢަޤްލު ނުވަތަ ބުއްދި: ފަހެ އޭގައި ވަނީ ތިން ދަލީލެކެވެ.\n\nފުރަތަމަ ދަލީލު: އެހެންޏާ ފާޅުވެގެންވާ ނުވަތަ ފޮރުވިފައިވާ ކޮންމެވެސް މަޞްލަޙަތަކަށް ނުވަތަ ޙިކުމަތަކަށް މެނުވީ މާތް ﷲ ޙުކުމެއް ކަނޑައަޅުއްވައި ޝަރުޢު ކުރައްވާފައި ނުވެއެވެ. އަދި ޙުކުމްތައް ކަނޑައެޅި ތަޝްރީޢުވުމުގެ މައިގަނޑު މަޤްޞަދު ގޮސް ނިމެނީ އަޅުތަކުންގެ މަޞްލަޙަތަށެވެ. އެހެންކަމުން ވާޤިޢުގައި މައްސަލައެއް އުފެދޭ އިރުގައި، ސީދާ އެކަމަށް ނައްޞެއް ނެތް ނަމަހީވެސް އެމައްސަލަ އޭގެ މަޞްލަޙަތުވަނީ ކިހިނެއްކަމުގެ ޢިއްލަތަށް ބަލައި ތަޝްރީޢުގައި އައިސްފައިވާ ޙިކުމަތާއި ޢަދާލަތުގެ ދަށުން އެކަމެއް ޝަރީޢަތުގެ މަޤްޞަދާއި އަޅާކިޔާފައި ޙުކުމް ނެރެވެއެވެ. އެހެންކަމުގައިވާނަމަ ޝަރީޢަތުގެ މަޤްޞަދުގެ ތެރެއިން ބުއްދިއާއި ނަފްސު ރައްކާތެރި ކުރުމުގެ މަޤްޞަދުގެ މަޞްލަޙަތާއި ޚިލާފުވާ ކޮންމެ ކަމެއް ފަހެ ޙަރާމްވެގެންދާނެއެވެ. އެއީ މިޘާލަކަށް ރާ ޙަރާމް ކުރެވިފައިވާ ސަބަބާއި ޙިކްމަތަށް އަޅާބަލައި އަދި އޭގެ ޙުކުމް ޙަރާމްވެގެންދިޔަ ޢިއްލަތް އެއީ މަސްތުވުން ކަމުގައިވާތީ ފަހުން އުފެދޭ މިޘާލަކަށް އެހެން ނަމެއް ކިޔާ ބުއިމަކުން ހަމަ އެގެއްލުން ބުއްދިއަށްދީ މަސްތުކުރުވާނަމަ، ޝަރީޢަތުގެ މަޤްޞަދުގެ ތެރެއިން ބުއްދި ސަލާމަތްކޮށް ރައްކާތެރިކުރުމުގެ މަޞްލަޙަތައްޓަކައި އެބުއިމެއްގެ ޙުކުމް ވެސް ޙަރާމްވެގެންދާނެއެވެ. އެއީ އިންސާނާ ހަށިގަނޑަށް ގެއްލުން ދިނުން ޙަރާމްވާ ޤަވާޢިދުގެ ދަށުން ސިނގިރޭޓު ފަދަ އެއްޗެހި ބޮއެ ދުންފަތު އިސްތިޢުމާލުކުރުންވެސް ޢިލްމުވެރިން ޙަރާމް ކުރެއްވި ފަދައިންނެވެ. މިއީ ޤިޔާސް ކުރުމަށް ބުއްދީގެ ގޮތުން ހެކިލިބޭ އަދި ހެކިކޮށްދޭ ކަމެކެވެ.\n\nދެވަނަ ދަލީލު: ޤުރްއާނާއި ސުންނަތުގެ ނައްޞުތައް ވަނީ މުޙައްދަދުކޮށެވެ. ޔަޢުނީ ވަޙީ އަކީ ހުއްޓިފައިވާ އެއްޗެއް ކަމުން އަހަރެމެންނަށް ފެންނާން އޮތީ ނައްޞުތަކުން ވާޞިލުވި އެއްޗެއް އެކަންޏެވެ. އެއެއް ދެން އިތުރެއް އަދި ވަކި މަދެއް ވެސް ނުވާނެއެވެ. އެހެނަސް އިންސާނުންގެ ތެރޭގައި އާ ކަންތައްތައް ދާނީ އުފެދެމުން އަދި ގިނަވަމުންނެވެ. އެހެންކަމުން ޝަރުޢީ ގޮތުން ވާޤިޢީ އެކިއެކި ފިޤުހީ އާ މައްސަލަތައް އުފެދޭނެކަން ކަށަވަރެވެ. ވީމާ ދެން ކަން ކުރަން އޮންނާނެ ގޮތްތަށްވެސް އިސްލާމް ދީން ވަނީ ބަޔާންކޮށްދެއްވާފައެވެ. އަދި ޤުރްއާނާއި ސުންނަތުގައި ސީދާ ވަކީން ޚާއްޞަކޮށް އަލަށް އުފެދޭ ކަމަށް ނައްޞެއް އައިސްފައި ނެތަސް ދީނުގެ ދަލީލުތަކަކީ ގިނަފަހަރު ޝާމިލު ޢާންމު ދަލީލުތަކެކެވެ. އެދަލީލުތަކުން އިސްތިދުލާލުކުރެވި އިސްތިންބާޠުކުރެވޭ ގޮތުގައެވެ. ނުވަތަ އެދަލީލުތައް އައިސްފައިވަނީ އިތުރު ކަންކަމަށް އިޝާރާތް ކުރެވި އެކިއެކި ވަޖުހުތައް ނެގޭ ގޮތުގައެވެ. އެގޮތުން ދަލީލުތަކުން ކަންކަމަށް އިޖުތިހާދުކުރެވުން ވަނީ ޢިލްމުވެރިންގެ މައްޗަށް ހުޅުވިފައެވެ. އެހެނަސް ދީނުގެ ތެރެއަށް އާކަމެއް ވެއްދުން ވަނީ މަނާކުރެވި ނަހީވެވިގެންނެވެ. އެހެންކަމުން ދީނުގެ ތެރެއަށް އާކަމެއް ވައްދާނަމަ އެވަނީ ބިދުޢާގެ ޙުކުމްތެ ދަށުން ރައްދު ކުރެވިގެންނެވެ. އެއީ ނަބިއްޔާ ﷺ މަޝްހޫރު ޙަދީޘް ބަސްފުޅުގައި އައިސްފައިވާފަދައިންނެވެ. އެހެނަސް ފިޤުހީ ނާޒިލީ މައްސަލަތަކުގައި އޮތީ އެކަމެއްގެ ޙުކުމް ޤުރްއާނާއި ސުންނަތުގެ އަލީގައި ޤިޔާސް ކޮށްގެން ނަމަވެސް އިޖްތިހާދުކޮށް ޙުކުމެއް ނެރުމެވެ. އެފަދަ ޙާލަތްތަކުގައި އެކަހަލަ ޙުކުމްތައް ކަޝްފުވުމަށް ޝަރީޢަތުގެ މީޒާނުން ޤިޔާސް ކުރުމުގެ ދޮރު ވަނީ ހުޅުވިގެންނެވެ.\n\nތިންވަނަ ދަލީލު: ޤިޔާސް ކުރުމަކީ ސަލާމަތްތެރި ފިޠުރަތާއި އަދި ޞައްޙަ މަންޠިޤާއި ޚިލާފުވާ ކަމެއް ނޫނެވެ. އަދި ފާސިދު ޤިޔާސްތައް އައިސްފައިވުމީ ޤިޔާސް އޭގެ ޒާތުގައި ބާޠިލުވުމެއްވެސް ނޫނެވެ. އެހެނީ ޤިޔާސް ކުރެވެނީ ވަކި ޝަރުޠުތަކަކާއި ވަކި ހަމަ ތަކެއްގެ މަތީންނެވެ. އެއިން ޝަރުޠެއް ވެއްޓިއްޖަނަމަ ނުވަތަ އެއިން ހަމައަކާއި ޚިލާފުވެއްޖެނަމަ އެ ޤިޔާސްއެއް ހުއްދަނުވާނެއެވެ. އެހެންކަމުން ކާނައެއް އޭގައި ޒަހަރެއް ވާތީ އޭގެ ވިހައިން ގެއްލުންވާނެތީ އޭތި ނުކާށޭ ނުވަތަ ޙަރާމޭ ބުނުމުން ދޭހަވަނީ ދެން ބުއިމެއް ވިޔަސް އެއެއްޗެއްގައި އެއްެވެސް ބާވަތެއްގެ ޒަހަރެއް ވާނަމަ އެއިން ވިހަވެ ގެއްލުން ވާނެތީ އެފަދަ ކޮންމެ އެއްޗެއް ބޭނުންކުރުން ޙަރާމް ވާނެ ކަމެވެ.\nވީމާ ބަޔާންމިކުރެވުނު ދަލީލުތަކާއި މިޘާލުތަކާއި ހެކިތަކުން އިސްލާމްދީނުގައި ޤިޔާސްއަކީ ޝަރުޢީ ޙުއްޖަތުގެ ތެރެއިން ހިމެނޭ ޙުއްޖަތެއްކަން ޘާބިތުވެއެވެ.\n\n[މަބްޙަޘުގެ މަޢުލޫމާތުގެ މައިގަނޑު މަޞްދަރު: އައްޝައިޚް ޢަބްދުލް ވައްހާބު އަލްޚައްލާފު އަލްއުޞޫލީގެ ފޮތް 'ޢިލްމު އުޞޫލު އަލްފިޤްހު'. ބައްލަވާ:\nhttp://www.al-eman.com/%D8%A7%D9%84%D9%83%D8%AA%D8%A8/%D8%B9%D9%84%D9%85%20%D8%A3%D8%B5%D9%88%D9%84%20%D8%A7%D9%84%D9%81%D9%82%D9%87/%D8%A7%D9%84%D8%AF%D9%84%D9%8A%D9%84%20%D8%A7%D9%84%D8%B1%D8%A7%D8%A8%D8%B9:%20%D8%A7%D9%84%D9%82%D9%8A%D8%A7%D8%B3:/i802&d1109874&c&p1",""],["މ.މ.އ.","","","ޤިޔާސްއަށް އިންކާރު ކުރުމާއި އެކަމަށްވާ ރައްދު:\nފުރަތަމަ ބާބު: ޤިޔާސްއަށް އިންކާރު ކުރުން:\nކުރިންވެސް އިޝާރާތް ކުރެވުނު ފަދައިން ބައެއް ބިދުޢަވެރި ފިރުޤާގެ އަހުލުވެރިން ޤިޔާސްއަށް އިންކާރު ކުރެއެވެ. އަދި ޤިޔާސްއަކީ އިސްލާމްދީނުގެ ޝަރީޢަތުގައި ޙުއްޖަތެއްގެ ގޮތުގައި ބެލެވޭނެ ކަމެއް ކަމުގައި އެބައިމީހުން ނުދެކެއެވެ. އަދި ޤިޔާސްއަށް އިންކާރު ކުރާ ފަރާތްތަކުން އެބައިމީހުން ޤިޔާސްއަށް އިންކާރު ކުރާ ސަބަބުތަކާއި ދަލީލުތައް ވެސް ގެނެއެވެ. ފަހެ އެބައިމީހުން ގެންނަ އެޝުބުހަތަކަށް ރައްދު ދެވުމުގެ ކުރިން ޤިޔާސްގެ މުހިއްމުކަން ބަޔާކޮށްލާނަމެވެ. \n\nފުރަތަމައަށް: ޤިޔާސްގެ މުހިއްމުކަން:\nދީނުގައި އެނގިގެންވާނޭ ގޮތުގައި ނައްޞުތަކަކީ ޢަދަދު ކަނޑައެޅިފައިވާ މިންވަރެއްގައިވާ އެއްޗެކެވެ. އަދި ހިނގަމުންދާ ކަންތައްތަކަކީ ވަކި މިންވަރެއް ނެތިވެ އުފެދެމުން އަންނަ ކަންތައްތަކެކެވެ. އެހެންކަމުން ދީނުގައި މިހިނގާ ކޮންމެ ކަމަކަށް ނުވަތަ ޖެހޭހާ ކޮންމެ މައްސަލައަކަށް ަޞަރީޙަ ނައްޞެ އައިސްފައި ނޯވެދާނެއެވެ. އެހެނަސް އެނައްޞުތައް އައިސްފައިވަނީ ޢާންމު ކަންތައްތަކެއްގެ މައްޗަށް ޝާމިލުކޮށެވެ. އެއާއެކުގައި އޭގެއިން ވަކި ކަމަކަށް އިސްތިދުލާލުކޮށް ވަކި ޙުކުމެއް ނެރެން އިސްތިންބާޠުކުރެވޭނޭ މަގު ވަނީ ޢިލްމުވެރިންގެ އަތްމައްޗަށް ހުޅުވިގެންނެވެ. އެހެންކަމުން މި އުފެދޭ ގިނަ އާ މައްސަލަތަކަށް ގޮތް ނިންމާ ޙުކުމްތައް ކަނޑައެޅުމަށް ޢިލްމުވެރިންގެ އިޖްތިހާދުވަނީ ނުލާހިކު ބޮޑަށް ބޭނުން ޖެހިފައެވެ. އަދި މިފަދަ ކަންކަމަށް ޙުއްޖަތް ގެނައުމަށް އެންމެ އެކަށީގެންވާ އެކައްޗަކީ ޤިޔާސްއެވެ. އެހެންކަމުން ބައެއް ސަލަފުން ވިދާޅުވެފައިވަނީ ޤިޔާސް އަކީ ޟަރޫރީ އެއްޗެއް ކަމުގައެވެ. އަދި އަލްޖުވައިނީ ގެންނަވާފައި ވެއެވެ. އަލަށް މި އުފެދޭ ޙާދިޘާތައް ނުވަތަ އަލަށް މިޖެހޭ މައްސަލަތަކުގައި އެކަމަށް ސީދާ ނައްޞެއް އައިސްފައިނުވެއެވެ. އަދި އެފަދައިން ވާތީ އެކަކު ނޫން ގިނަ އިމާމުންތައް ވިދާޅުވިއެވެ: ޤިޔާސް ކުރުން ބޭނުން ނުކުރި ނަމަހީ އަލަށް މި އުފެދޭ އެތަކެއް ޙަދީޘާތަކާއި މައްސަލަތަކުގައި ޙުކުމްތަކަކަށް ވާޞިލުނުވެ ދޫކޮށްލެވިފައި ވީހެވެ. އެއީ ނައްޞުތަކަކީ މަދު އެއްޗަކަށް ވެފައި ޖެހޭ މައްސަލަތަކަކީ އެއްވެސް ނިމުމެއް ނެތި އުފެދެމުންދާނޭ ކަންތައްތަކެއް ކަމުގައި ވާތީއެވެ. [އަލްބަޙްރުލް މުޙީޠު ލިއްޒަރްކަޝީ]\nއަދި އުއްމަތްވަނީ ޤިޔާސްއަށް ޢަމަލުކުރުމުގެ މައްޗަށް އިޖްމާޢު ވެގެންނެވެ. އަދި އެކަމަށް އެތަކެއް އަޘަރުތަކެއް ވާރިދުވެފައި އެބަ ހުއްޓެވެ. އަދި އޭގެ މާނަ ދޭހަވާ ގޮތަށް ޞަޙާބީންނާއި ތާބިޢީންނާއި އަދި ހިދާޔަތުގެ އިމާމުންގެ އަރިހުން މުތަވާތިރުކޮށް އައިސްފައިވެއެވެ. އަދި މުޢުތަބަރު ހަތަރު މަޛުހަބުގެ އިމާމުން ދެކިލައްވަނީވެސް ޤިޔާސް ކުރެވޭނެ ކަމަށެވެ. އަދި އުޞޫލީ ޢިލްމުވެރިންވެސް ޤިޔާސް އެއީ އަޞްލެއް ކަމުގައި ނިންމުމުގައި އިއްތިފާޤުވެފައިވެއެވެެ. އެއީ ދެން ބިދުޢަވެރި މުޢުތަޒިލީ އިބްރާހީމް ބްނު ޔަސާރަށް ނިސްބަތްވާ އައްނައްޡާމީން އަތުވެއްޖައުމަށް ދާންދެނެވެ. ފަހެ އެބައިމީހުން ޤިޔާސްއަށް އިންކާރު ކުރިއެވެ. އަދި އެގޮތުގައި އެތަކެއް މުޢުތަޒިލީން ވިއެވެ. އަދި ދާވޫދު އައްޡާހިރީވެސް އެއަށް އަސަރު ޖެހުނެވެ. ދެން ޡާހިރީ މަޛްހަބުގެ އިބްނު ޙަޒްމު މެން ފަދަ ޡާހިރީންވެސް މިގޮތް ދެކުނެވެ. އަދި ރާފިޟީންގެ އިމާމިއްޔާ ފިރުޤާ ވެސް މެއެވެ. އަދި މިޒަމާނުގެ ފަހުގެ ބައެއް މީހުންނާއި އިސްލާމްދީނަށް ނިސްބަތްވެގެން އުޅޭ ޙިޒްބުއްތަޙްރީރުފަދަ ޖަމާޢަތްތައް މިގޮތް ދެކެއެވެ. \nއަދި މީގެ އަނެއްކޮޅުވެސް ވެއެވެ. ޤިޔާސް ކުރި ކުރީނުންހެން ގޮސް ފޮތާއި ސުންނަތާއި ޚިލާފުވެ އަމިއްލަ ރައުޔަށް ޤިޔާސް ވެސް ކުރެއެވެ.\nއެހެންކަމުން ޤިޔާސްއަށް އިންކާރު ކުރުމުގައި ޙައްދު ފަހަނަ އަޅައިގޮސް ފަހެ އެ ޙަރާމް ކުރާ ބަޔަކުވެސް ވެއެވެ. އަދި ޟަރޫރަތެއްގައި ޤިޔާސްއަށް ޢަމަލު ކުރުމާއި އަދި ޝަރުޠުތަކާ އެކީގައި ޤިޔާސްއަށް ޢަމަލު ކުރާ ބަޔަކުވެސް ވެއެވެ. އެއީ މައްސަލައެއްގެ ނުވަތަ ނާޒިލާ ކަމެއްގައި ޙުކުމެއް ފޮތާއި ސުންނަތާއި އިޖްމާޢުން އައިސްފައި ނެތް ނަމައެވެ. އެހިސާބުން މަޖުބޫރު ވެގެން ދަނީ ޤިޔާސް ކުރުމަށެވެ. އެހެންކަމުން ޤިޔާސްގެ މުހިއްމުކަން ހާމަވެގެން ދަނީ މިފަދަ ޙާލަތްތަކުގައާއި މިފަދަ ދަނޑިވަޅުތަކުގައެވެ.\nhttps://shamela.ws/book/1749/2#p1\n\nދެވަނައަށް: ޤިޔާސްއަށް އިންކާރު ކުރާ ބައެއް ފަރާތްތައް:\n1. ޝިޔަޢީން: ޝިޔަޢީންގެ ތެރެއިން ޤިޔާސްއަށް އިންކާރު ކުރަނީ އިމާމިއްޔާއިންނެވެ. \nތަޢާރަފް: އަލް-އިމާމިއްޔާ الإمَامِيَّة: މިބަސް ނެގިފައިވަނީ ”އިމާމް“ (މުސްލިމުންގެ ވެރިޔާ) މި ލަފުޒުންނެވެ. އަދި މިފަދައިން ނިސްބަތް ވަނީ މިބައިމީހުން ދެކޭ ގޮތުން އިސްލާމް ކަމުގެ އެންމެ ވަރުގަދަ ރުކުނަކީ އިމާމު ކަން ކަމުގައިވާތިއެވެ. މިބައިމީހުން ދެކެނީ ﷲ އާއި ރަސޫލާގެ އަމުރަކީ ވެރިކަން ޢަލީ އަށް ޙައްޤުވުން ކަމެވެ. އަދި އެހެންކަމުން އަބޫ ބަކުރުގެފާނާއި، ޢުމަރުގެފާނާއި އަދި ޢުޘްމާނުގެފާނުގެ ޚަލީފާކަމަށް ވުރެ ޢަލީގެފާނު އައުލާކަން ބޮޑުވެގެން ވާ ކަމެވެ. އަދި އެބޭކަލުންނާއި ދެކޮޅުވެރިވެ އެބޭކަލުންނާއި އެކުވާ އަޞްޙާބުންނާއި އުއްމުލް މުއުމިނީން ޢާއިޝާ އަށް ބަދުބަސް ރައްދުކުރެއެވެ. ރާފިޟީން ނޭ ކިޔެނީ މިބައިމީހުންނަށެވެ.\nދެން ފަހެ ޒައިދު (ބުނު ޒައިނުލް ޢާބިދީން) އަށް ބައިޢަތު ދީފައިވާ ކޫފާގެ ބޮޑުން އަދި އަޝްރާފުންގެ ތެރެއިން ބަޔަކު އެކަލޭގެފާނު ގާތަށް ގޮސް ސުވާލު ކުރިއެވެ: ”ﷲ ތިބާ އަށް ރަޙުމަތްލައްވާށިއެވެ. އަބޫ ބަކުރު އާއި ޢުމަރު އާއި މެދު ތިބާ ބުނަނީ ފަހެ ކީކޭ ހެއްޔެވެ؟“ ވިދާޅުވިއެވެ: ”އެދެބޭކަލުންނާއި މެދު ހެވެއް ނޫނީ އަހަރެންނެއް ނުބުނަމެވެ. ހަމަ އެފަދައިން އަހަރެންގެ އަހުލުންގެ ގާތުން (ޢަލީގެފާނުގެ ޢާއިލާ ތެރެއިން) ހެވެއް ނޫނީ އެދެބޭކަލުންނާއި މެދު އަޑު ނާހަމުއެވެ. އަހަރެމެންނަކަށް އެދެބޭކަލުން އަނިޔާވެރިވެ ނުލައްވައެވެ. އަދި އަހަރެމެން ނޫން ބަޔަކަށް ވެސް އެވެ. އަދި ﷲ ގެ ފޮތާއި އެއިލާހުގެ ނަބިއްޔުގެ ސުންނަތަށް ޢަމަލުކުރެއްވިތެވެ.“\nއަދި އިތުރަށް ވެއެވެ: ”ދެން ކޫފާގެ އަހުލުން އެކަލޭގެފަނު އަރިހުން މިވާހަކަތައް އަޑު އިވުމުން (رَفَضُوه) އެކަލޭގެފާނާއި ދެކޮޅުވިއެވެ. އަދި އަލްބާޤިރު ގާތަށް ޖެހުނެވެ. އެހެންކަމުން ޒައިދު ވިދާޅުވިއެވެ: ”އެއުރެން މިއަދު އަހަރެމެންނާއި ދެކޮޅުހަދައިފިއެވެ. (رفضونا)“ ރާފިޟާ (الرافضة) އޭ މިވެރިންނަށް ކިޔުނީ މިހެންވެގެނެވެ.“\n[ނާސިޚުއް ތަވާރީޚް: 590/2 ގައި 'އަޙްވާލުލް އިމާމް ޒައިނުލް ޢާބިދީން' ގެ ސުރުޚީގެ ދަށުން] \nމިބައިމީހުން އައްރަޖްޢާ އާއި ޣައިބާ އާއި ތަޤިއްޔާ އަށް އީމާންވެއެވެ. އަދި މުޞްޙަފް ފާޠިމާ ކިޔާ ޤުރުއާނެއް ވެސް އެވެރިންނަށް ވާކަމެވެ. މިވެރިންގެ މަގުފުރެދުންތައް ގިނަގުނައެވެ.\nޢަލީގެފާނަށް ފަހު، ދެން އިމާމުކަމުގެ ޙައްޤު ލިބިފައިވަނީ ޙަސަން އަށް ކަމާއި އޭގެ ފަހުން، އެކަލޭގެފާނުގެ އަޚު އަލްޙުސައިން ދެން އެކަލޭގެފަނުގެ ދަރިކަލުން ޒައިން އަލްޢާބިދީން، ދެން އެކަލޭގެފަނުގެ ދަރިކަލުން މުޙައްމަދުލް ބާޤިރު ދެން އެކަލޭގެފަނުގެ ދަރިކަލުން ޖަޢުފަރުއް ޞާދިޤު އަށް ކަމަށް މިބައިމީހުން ދެކެއެވެ. މިއަށް ފަހު އިމާމުކަން ޙައްޤުވާ ފަރާތާއިމެދު މިބައިމީހުން ދެކަފިވިއެވެ. އެއީ މައިގަނޑު ދެގޮތްޕަކަށެވެ: އެއީ އިޘްނާ ޢަޝަރިއްޔާއިންނާއި އިސްމާޢިލީންނެވެ. \nhttps://t.me/qalandhar/888 \nމަޖްދުއްދީން އިބްނު ތައިމިއްޔާގެ ފޮތް 'އަލްމުސައްވައްދާ ފީ އުޞޫލިލް ފިޤްހި' ފޮތުގެ: ޞ 368 ގައި އެބޭފުޅާ ވިދާޅުވިއެވެ: \"އަދި ޒައިދީން ޤިޔާސްއަށް ޢަޤްލީ ގޮތުންނާއި ޝަރުޢީ ގޮތުންވެސް މަނާ ކުރެތެވެ.\" އެހެންނަމަވެސް މަޝްހޫރުކޮށް ޤިޔާސްއަށް އިންކާރު ކުރާ ޝިޔަޢީ ބައިގަނޑަކަށް ވަނީ އިމާމިއްޔާއިންނެވެ. އެއީ ޚުދު ޒައިދީންވެސް އެކަމަށް އިޢުތިރާފުވާ ފަދައިންނެވެ. އަލްމަންޞޫރު ބިﷲ އަލްޤާސިމް ބްނު މުޙައްމަދު ބުންޏެވެ. އަދި އޭނާއީ ޔަމަނުގައި އުޅުނު ޒައިދީންގެ ޢިލްމުވެރިއެކެވެ. ޝަރީޢަތުގެ ބާބުގައި އޭނާ ބުންޏެވެ: \"އަދި ޝަރީޢަތުގެ ދަލީލުތަކަކީ ޤުރްއާނާއި ސުންނަތާއި އެބައެއްގެ މައްޗަށް ސަލާމް ލެއްވި އަހަރެމެންގެ އިމާމުން އިޖްމާޢުއާއި އަދި ޖުމްހޫރުއާއި އަދި އިމާމިއްޔާއިންނާއި ޚިލާފަށް ޤިޔާސްއެވެ.\" [އަލްއަސާސް ލިވަހްބީ އަފަންދީ ނަމްބަރު 356 ޞ 55، އިތުރަށް:]\n\n2. އަލްޤާސާނީން އަދި އައްނަހްރަވާނީން:\nތަޢާރަފު: އަލްޤާސާނީން: އެޠަރީޤާ ނިސްބަތް ވަނީ އަބޫ ބަކްރު މުޙައްމަދު ބްނު އިސްޙާޤް އަލްޤާސާނީއަށެވެ. އެއީ އީރާން ހިސާބުގެ ޤާސާން ކިޔޭ ރަށަކަށް ނިސްބަތްކޮށެވެ. އަދި އޭނާއީ ދާވޫދު އައްޡާހިރީގެ އަޞްޙާބުން ކުރެ މީހެކެވެ. އަދި ދާވޫދުގެ ކިބައިން ޢިލްމު ނެގުމާ އެކުގައި އޭނާ ވަނީ ދާވޫދުގެ އެތަކެއް އަޞްލުތަކާއި ފަރުޢުތަކާއި އަދި ގިނަ މައްސަލަތަކާއި ޚިލާފުވެފައެވެ. އެއާއެކު ވެސް ޤިޔާސްއަށް އިންކާރު ކުރުމުގައި އެއްގޮތްވެފައި ވެއެވެ. އެހެންކަމުން މިއީ ޡާހިރީ މަޛްހަބުން ކުރި ފަޅައިފައިވާ ޠަރީޤާއެކެވެ. [ޠަބަޤާތު އައްޝީރާޒީ: ޞ 149، އަލްއިނާރާ ޝަރްޙު ކިތާބުލް އިޝާރާ ލިއްޝައިޚް ފިރްކޫސް: ޞ 357 ]\nއައްނަހްރަވާނީން: ޠަބަޤާތު އައްޝީރާޒީގެ: ޞ 176 ގައި  އައިސްފައިވަނީ އައްނަހްރަބާނީ ކަމުގައެވެ. އަދި އިބްނު އައްނަދީމްގެ އަލްފިހްރިސްތުގެ: ޞ 218 ޠަބަޢާގައި އައިސްފައިވަނީ އައްނަހްރަވާނީ ކަމުގައެވެ. އަދި ބުނެވެއެވެ. އައްނަހްރަމާނީއެވެ. އަދި އައްނަހްރަވާނީ އަލްޖަރީރީ ނުވަތަ މަޝްހޫރުކޮށް އިބްނު ޠަރާރު އަބުލް ފަރަޖު އަލްމުޢާފީ އައްނަހްރަވާނީ އާއި މި އައްނަހްރަވާނީއާ ތަފާތު ކުރުން ހުއްޓެވެ. [އަލްއިނާރާ ޝަރްޙު ކިތާބުލް އިޝާރާ ލިއްޝައިޚް ފިރްކޫސް: ޞ 359] އައްނަހްރަވާނީ އެއީ ޢިރާޤުގެ ނަހްރަވާން ކިޔޭ ސަރަހައްދަށް ނިސްބަތް ކޮށެވެ. އަދި ބޮޑަށް ބުރަވެވެނީ އައްނަހްރަވާނީއަކީ އަބޫ ސަޢްދު އައްސަމްޢާނީ 'އަލްއަންސާބު' ފޮތުގެ: 296/5 ގައި ޒިކުރު ކޮށްފައިވާ އަބޫ ބަކްރު މުޙައްމަދު ބްނު މޫސާ ބްނު އަލްމުޘައްނާ އައްދާވޫދީ އައްޡާހިރީ ކަމުގައެވެ. އެއީ ދާވޫދު އައްޡާހިރީގެ މަޛްހަބުގެ މަތީގައިވި އެ މަޛްހަބުގެ ފިޤުހުވެރިއެކެވެ. ނުވަތަ އަބޫ ބަކްރު އަލްބާބޫނީ ޢުމަރު ބްނު ރައުޙު ބްނު ޢަލީ ބްނު ޢައްބާދުވއައްނަހްރަވާނީ އަލްމުޢުތަޒިލީ ކަމުގައެވެ. އެއީ މަޝްހޫރުކޮށް ނަމަ އިބްނު އަލްބާބުނާއީއެވެ. [ތާރީޚު އަލްބަޣްދާދު ލިލް ޚަޠީބު އަލްބަޣްދާދީ: 142/13، މުޢުޖަމު ތާރީޚުއް ތުރާޘް އަލްއިސްލާމީ ފީ މަކްތަބާތިލް ޢާލަމި - އަލްމަޚްޠޫޠަތު ވަލްމަޠްބޫޢާޠު ލިޢަލީ ރިޟާ ބްލޫޠު: 2268/3] \nދެން ފަހެ 'އަލްކައުކަބު އަލްމުނީރު' ގެ ޝަރަޙާގައި އައިސްފައިވާފަދައިން މިދެ ޠަރީޤާގެ އަހުލުވެރީންގެވެސް މަޝްހޫރު ބަހަކީ ޤިޔާސްއަށް ޢަމަލު ނުކުރުމެވެ\n[ބަޙްޘު: ޙުއްޖިއްޔަތުލް ޤިޔާސް - މުޙްސިން ޙަމީދު މުޙްސިން އައްނުމައިރީ ޞ 55]\n\n3. އައްނައްޡާމިއްޔާ:\nތަޢާރަފު: އެއީ އަބޫ އިސްޙާޤް އިބްރާހީމް ބްނު ސައްޔާރު އައްނައްޡާމްއަށް ނިސްބަތްކޮށެވެ. އަދި އޭނާއީ ބަޣުދާދަށް އުފަންވި މުޢުތަޒިލީ މަޛްހަބުގެ ކަލާމުގެ މީހެކެވެ. އަދި އޭނާ އަލްޖާޙިޡްގެ ޝައިޚެވެ. [ތާރީޚު އަލްބަޣްދާދީ ލިޚަޠީބު އަލްބަޣްދާދީ: 94/6] އަލްޖާޙިޡް ބުނެފައި ވެއެވެ: \"ކަލާމާއި ފިޤުހަށް އައްނައްޡާމްހާ މޮޅު އެހެން އެކަކުވެސް އަހުރެން ނުދެކެމެވެ. [ޠަބަޤާތު އަލްމުޢުތަޒިލާ: ޞ 62]\nއެބައިމީހުންނާ މެދުގައި އައިސްފައިވާ ފާޅުކަން ބޮޑު ބަހަކީ އެބައިމީހުން މި ޝަރީޢަތުގައި ޤިޔާސް ކުރުން މަނާ ކަމުގައި ދެކުމެވެ. އެއީ އެބައިމީހުން ދެކޭ ގޮތުގައި ޝަރީޢަތް އައިސްފައިވަނީ މުތަމާޘިލުކަންކަން ވަކިކޮށް އަދި މުޚްތަލިފުކަންކަން ޖަމާވުމުގެ މައްޗަށް ބިނާކޮށެވެ.\n\n4. ޡާހިރިއްޔާ:\nތަޢާރަފު: އެއީ އަބޫ ސުލައިމާނު ދާވޫދު ބްނު ޢަލީ ބްނު ޚަލަފް އައްޡާހިރީ އަލްއަޞްބަހާނީ އެވެ. އޭނާއީ ޡާހިރީންގެ އިމާމެވެ. އޭނާއާ މެދުގައި ބުނެވެނީ އޭނާގެ ޢަޤުލު އޭނާގެ ޢިލްމަށްވުރެ ގިނަ ކަމުގައެވެ. [ތާރީޚުލް ބަޣުދާދު ލިޚަޠީބު އަލްބަޣްދާދީ: 369/8، ވަފިއްޔާތު އަލްއަޢްޔާން: 26/2، ތަޛްކިރަތުލް ޙުއްފާޡް: 57/2]\nޡާހިރީ މަޛްހަބުގެ ތައުސީސީ އިމާމް ކަމުގައިވާ ދާވޫދު ބްނު ޢަލީ އައްޡާހިރީ ޤިޔާސްއަށް އިންކާރު ކުރާ ކަމުގައި ވެއެވެ. [އަލްއަޙްކާމް އަލްއާމުއްދީ މުޖައްލަދު 3 ޞަފްޙާ 22] އެހެނަސް ދާވޫދު އައްޡާހިރީ އިންކާރު ކުރަނީ ޤިޔާސް އަލްޚަފީ ކަމުގައި ވެއެވެ. އަދި ޤިޔާސް އަލްޖަލީއަށް އިންކާރު ނުކުރާ ކަމުގައި ވެއެވެ. އެފަދައިން އަލްޢައްޠާރު 'އަލްޙާޝިއްޔާ' ގެ ޖ4 ޞ22 ގައި ޒިކުރު ކުރައްވާފައި ވެއެވެ. އަދި ޤިޔާސް ޖަލީ ގެންނަވާ އެއީ އިސްތިންބާޠުކަމުގައި ނަން ދެއްވި ކަމުގައި ވެސް އަލްޢައްޠާރު ގެންނެވިއެވެ.\nއަދި އަނެއްބައި ބޭފުޅުން ވިދާޅުވާ ގޮތުގައި ދާވޫދު އައްޡާހިރީ ޖުމްލަކޮށް ޤިޔާސް އެއްކޮށް ދޫކޮށްލާ ކަމުގައިވެއެވެ. އަދި ޡާހިރީންގެ އެންމެން ވެސް ވަކި އިސްތިޘްނާ އެއް ނެތިވެ ޤިޔާސް އެކީ އެކައްޗަކަށް އިންކާރު ކުރާކަމުގައި އައްރާޒީ ގެނެއެވެ. [އުޞޫލު އައްސަރްޚަސީ ޖ2 ޞ 119 އަދި އަލްމިންހާޖު ފޮތުގެ ޖ3 ޞ8 އަދި އަލްމުސްތަޞްފާގެ ޖ2 ޞ 234] ދެން ފަހެ ޡާހިރީ މަޛްހަބުގައި ޤިޔާސްއަށް އިންކާރު ކުރުން ޘާބިތުވެގެން ދަނީ ދާވޫދު އައްޡާހިރީގެ އިސްދަރިވަރު އަދި އެ މަޛްހަބުގެ އިމާމުން ކުރެ އިބްނު ޙަޒްމު އަލްއަންދަލޫސީގެ ބަސްތަކުންނެވެ. އިބްނު ޙަޒްމު ބުނުއްވަތެވެ: \"އަދި ޡާހިރުގެ އަހުލުވެރިން ދެކޭ މަގަކީ ދީނުގައި ޤިޔާސްގެ ބަހަކީ ޖުމްލަކޮށް ބާޠިލުވެގެންވާ ބަހެއް ކަމުގައެވެ. އަދި އެބައިމީހުން ބުނެތެވެ. އެއްވެސް ކަމަކުން ކުރެ ކަމެއްގައި ﷲ ތަޢާލާގެ ބަސްފުޅެއްގެ ނުވަތަ ނަބިއްޔާ ﷺ ގެ ބަސްފުޅެއްގެ ނުވަތަ ކަމެއްގެ ނުވަތަ އިޤްރާރެއްގެ ނުވަތަ އިޖްމާޢެއްގެ ނައްޞަކުން މެނުވީ ޙުކުމްއެއް ގެނައުން އެއްގޮތަކަށްވެސް ހުއްދަވެގެންނެއް ނުވެއެވެ. ނައްޞަކާ ނުލައި ޖާއިޒެއް ނުވާނެއެވެ... އަދި މިއީ އަހަރެމެންގެ ޤައުލެވެ. އެ ޤައުލުގެ މައްޗަށް އަހަރުމެން ﷲ ތަޢާލާއަށް ދީންވެރިވެގެން ވަމެވެ.\" [އަލްއަޙްކާމް ލިއިބްނު ޙަޒްމު: 931] \nފަހެ އެހެންކަމުން ޡާހިރީން ޤިޔާސް އެކީ އެކައްޗަކަށް ޖުމްލަކޮށް އަދި ތަފްޞީލުކޮށްވެސް އެ ޤިޔާސްއަށް އިންކާރު ކުރެތެވެ. އެއީ އޭގައި ޢިއްލަތެއްގެ މައްޗަށް ނައްޞުވެވިގެންވާ ޤިޔާސްއަށް ދާންދެން އެބައި އެމީހުން ދޫކޮށްލަތެވެ. \n\n[ޖުމްލަގޮތެއްގައި މަޢުލޫމާތުގެ މަޞްދަރު: ބަޙްޘު: ޙުއްޖިއްޔަތުލް ޤިޔާސް - މުޙްސިން ޙަމީދު މުޙްސިން އައްނުމައިރީ ޞ 53 އިން ޞ 59]\n\nހަތަރުވަނަ މަބްޙަޘު:\nދެވަނަ ބާބު: ޤިޔާސްއަށް އިންކާރު ކުރާ މީހުން ގެންނަ ޝުބުހަތަކާއި އެއަށްވާ ރައްދު:\n\nފުރަތަމަ ޝުބުހަ: އެބައިމީހުން ބުނާ ގޮތުގައި ޤިޔާސް ބިނާ ވެގެން ވަނީ ޡައްނު ނުވަތަ ހީގެ މައްޗަށެވެ. އެއީ ނައްޞެއްގެ ޙުކުމްގެ ޢިއްލަތް ވަނީ އެފަދައިން ކަމުގައެވެ. އަދި ހީގެ މައްޗަށްވާ ކަމެއް ނަމަ އެއީ ހީގެ ތެރެއިންވާ އެއްޗެއް ކަމުގައެވެ. އަދި ﷲ ތަޢާލާ ވަނީ ހީގެ މައްޗަށް ތަބާވާމީހުންނަށް ޢައިބުކުރައްވާ އެގޮތަށް ކަންތައް ނުކުޅައުމަށް އަންގަވާފައެވެ. އެގޮތުން އެކަލާނގެ ވަޙީކުރެއްވިއެވެ: { وَلَا تَقۡفُ مَا لَیۡسَ لَكَ بِهِۦ عِلۡمٌۚ } [سُورَةُ الإِسۡرَاءِ: ٣٦] މާނައީ: \"އަދި ތިބާއަށް އެކަމަކާމެދު އެނގުމެއް ނުވާކަމަކަށް، ތިބާ ތަބާ ނުވާށެވެ!\" އަދި އެކަލާނގެ ވަޙީކުރެއްވިއެވެ: { یَـٰۤأَیُّهَا ٱلَّذِینَ ءَامَنُوا۟ ٱجۡتَنِبُوا۟ كَثِیرࣰا مِّنَ ٱلظَّنِّ إِنَّ بَعۡضَ ٱلظَّنِّ إِثۡمࣱۖ } [سُورَةُ الحُجُرَاتِ: ١٢] މާނައީ: \"އޭ އީމާން ވެއްޖެ މީސްތަކުންނޭވެ! ތިޔަބައިމީހުން ހީގެ ތެރެއިން ގިނަކަންތަކާ ދުރުވެގަންނާށެވެ! ހަމަކަށަވަރުން، ބައެއް ހީއަކީ ފާފައެކެވެ.\" ފަހެ އެހެންކަމުން ޤިޔާސްއަށް ޙުކުމް ކުރުން ޞައްޙަ ނުވާނެ ކަމުގައެވެ. އެހެނީ އެއީ ހީއަށް ތަބާވުން ކަމުގައިވާތީއެވެ.\n\nޝުބުހައިގެ ރައްދު: މިއީ ބަލިކަށި ޝުބުހައެކެވެ. އެހެނީ ޡައްނީ ނުވަތަ ހީގެ މައްޗަށް ތަބާވުން ނަހީވެގެންވަނީ ޚާއްޞަ ގޮތެއްގައި ޢަޤީދާގެ ބާބުގައެވެ. އަދި ޢަމަލީ ޙުކުމް ތަކުގައި ޡައްނީ ދަލީލު ނެގެއެވެ. އަދި ތަބާވުން ނަހީވަނީ ޡައްނަށް ނުވަތަ ހީއަށް އޭގެ ޒާތުގައި ޢަމަލުކުރުމެވެ. ދެން ޡައްނީ ދަލީލުގެ މައްޗަށް ޤިޔާސް ކުރުން ދޫކޮށްލާނަމަ ފަހެ ޤަޠުޢީ ދަލީލަކުން ޤިޔާސް ކުރެވުން ވަނީ ކިހިނަކުން ހެއްޔެވެ؟ އަދި ހުރިހާ ކަމެއްގައިމެ ޤަޠުޢީ ދަލީލު އައިސްފައި ނުވެއެވެ. އެއާއެކުގައި ޡައްނީ ދަލީލުގެ މައްޗަށް ޙުކުމް ނެގެއެވެ. އެހެންކަމުން ޡައްނަށް ތަބާވާތީބުނެ ޤިޔާސް ފޮޅާލުމަށް ގެންނަ ބަސް އެއީ އިއްތިފާޤުން ބާޠިލު ބަހެކެވެ. އެހެނީ ނައްޞުތަކުގެ ގިނަ ދަލާލަތު އައިސްފައިވަނީ ޡައްނީ ގޮތުގައިވާތީއެވެ.\n[މުރާޖަޢާ ކޮށްލާ!]\n\nދެވަނަ ޝުބުހަ: ޤިޔާސް ބިނާވެގެން ވަނީ ޙުކުމްތަކުގެ ޢިއްލަތް ދެނެގަތުމުގެ ތަފާތު ނަޡަރުތަކެއްގެ މައްޗަށެވެ. ނުވަތަ އެކި އިޚްތިލާފު ހުރި ބެލުންތަކެއްގެ މައްޗަށެވެ. އޭރުން އެވަނީ ޙުކުމްތައް އިޚްތިލާފުވެ ފުށުއަރާނެކަމެއް ކަމެއްގެ ގޮތުގައެވެ. އަދި ޙަކީމްވަންތަ ފަރާތްޕުޅުގެ ޝަރުޢުގައި އެކަލާނގެ ޙުކުމްފުޅުތަކެއް ފުށުނާރާނެއެވެ.\n\nޝުބުހައިގެ ރައްދު: އަދި މިއީ ކުރިން ގެނެވުނު ޝުބުހައަށްވުރެ މާ ބަލިކަށި ޝުބުހައެކެވެ. އެހެނީ ޤިޔާސްއަށް ބިނާކޮށްވާ އިޚްތިލާފަކީ ޢަޤީދާގައި ނުވަތަ ދީނުގެ އަޞްލުތަކުގެ ތެރެއިން އަޞްލެއްގައިވާ އިޚްތިލާފެއް ނޫނެވެ. އަދި އެހެނެއްކަމަކު ޤިޔާސްއިން ނުކުންނަ އިޚްތިލާފެއް ވަނީ ޢަމަލީ ޖުޒްއީ އަޙްކާމުތަކުގައެވެ. އެބަހީ ފިޤްހީ ފުރޫޢީ ޙުކުމްތަކެއްގައެވެ. އެއީކީ އޭގައި އިޚްތިލާފެއް އުފެދިގެން ބޮޑު މަފްސަދާއަކަށް ދާނޭ ކަމެއް ނޫނެވެ. އަދި ފަހަރުގައި އޭގެ ސަބަބުން މީސްތަކުންނަށް އެދެވިގެންވާ މަޞްލަޙަތަކަށް ވާޞިލުވެދެއެވެ. އެއީ މީސްތަކުންނަށްވާ ރަޙްމަތެއްގެ ގޮތުގައެވެ. އަދި ދީނުގައި އިޖްތިހާދު ކުރެވޭ މަޖާލަކީ ވެސް ފިޤްހީ ކަންކަމެވެ. އަދި އޭގައިވެސް ޞައްޙަ ޞަރީޙަ ނައްޞެއް އައިސްފައިވާނަމަ އިޖްތިހާދުކޮށްގެން އެހެން ޙުކުމްތަކެއް ނެރުން ހުއްދަ ނުވެސް ވާނެއެވެ. އަދި ދެން ޢަޤީދާއާއި ދީނުގެ އަޞްލުތަކުގައި އިޖްތިހާދުކުރުމީ ކަނޑައެޅިގެން ޙަރާމް ކަމެކެވެ. އެހެނީ އެއީ ސާފު ކަނޑައެޅި ނިމިފައިވާ ކަންކަމެވެ. އޭގެ ކަމެއްގައި އިޖްތިހާދުކޮށްގެން ނުކުންނަ ނަތީޖާއަކީ ބިދުޢައާއި ފުރެދުން ކަމުގައި ނޫނީ ނުވެއެވެ. އެއާ ޚިލާފަށް ފިޤުހުގެ ނާޒިލާ މައްސަލަތަކުގައި އިޖްތިހާދުގެ ދޮރު ވަނީ ޢިލްމުވެރިންގެ މައްޗަށް ހުޅުވިފައެވެ. އަދި އެ އިޖްތިހާދުގެ ތެރޭގައި ޤިޔާސްގެ މަގަކީ ހުއްދަ މަގެކެވެ.\n\nތިންވަނަ ޝުބުހަ: ރައުޔާ ޙުކުމްތަކުގައި ރައުޔު ބޭނުން ކުރުމަށް ޞަޙާބީން ޛައްމުކޮށް އެއްޗެހި ކިޔާފައިވާ ބައެއް ޢިބާރާތްތައް އެބައިމީހުން ނަޤްލުކުރެއެވެ. އެގޮތުން އެބައިމީހުން ގެންނަ އެއްބަހަކީ ޢުމަރުގެފާނުގެ ބަސްފުޅެވެ: \"ތިޔަބައިމީހުން ރައުޔުގެ އަޞްޙާބުން ކުރެން ހުށިޔާރުވާހުށިކަމެވެ. ފަހެ ހަމަކަށަވަރުން އެބައިމީހުންނީ ސުނަނުތަކުގެ ޢަދުއްވުންނެވެ. ޙަދީޘްތައް ޙިފްޡުކޮށް ދަސްކުރުމުން ވަރުބަލިވެގެން ފަހެ އެބައިމީހުން ރައުޔުން ބުނަން ފެށިއެވެ. ފަހެ އެބައިމީހުން ފުރެދުނެވެ. އަދި އެބައިމީހުން އެހެންމީހުން ފުރެއްދިއެވެ.\" [ސުނަނު އައްދާރްޤުޠްނީ: 256/6] \nއަދި ހަމަ މިފަދަ ޢިބާރާތެއް އަނަސް ބްނު މާލިކު - ރަޟިޔަ ﷲ ޢަންހާ - ގެ އަރިހުންވެސް އައިސްފައިވެއެވެ. އެބޭފުޅާ ވިދާޅުވިއެވެ: \"ތިޔަބައިމީހުން ރައުޔުގެ އަޞްޙާބުންނާ މެދުގައި ހުށިޔާރުވާހުށިކަމެވެ. ފަހެ ހަމަކަށަވަރުން އެބައިމީހުންނީ ސުންނަތުގެ އަހުލުވެރީންގެ ޢަދުއްވުންތަކެކެވެ.\" [ޙިލްޔަތުލް އައުލިޔާއި ވަޠަބަޤާތުލް އަޞްފިޔާއި ލިއަބޫ ނުޢައިމު އަލްއަޞްބަހާނީ: 326/6]\nއަދި އިމާމް އަބޫ ދާވޫދު އެބޭފުޅާގެ ސުނަނުގައި ޢަލީގެފާނުގެ އަރިހުން ގެންނަވާފައިވެއެވެ. ޢަލީގެފާނު ވިދާޅުވިކަމުގައެވެ: \"ދީންވަނީ ރައުޔުގެ މައްޗަށް ކަމުގައިވީނަމަ، ޚުއްފުގައި ފެން ފުހުމުގައި ޚުއްފުގެ މަތީގައި ފެން ފުހުމަށްވުރެ ޚުއްފުގެ ދަށުގައި ފެން ފުހުން މާ އައުލާ ވެގެންވީހެވެ. އަދި ހަމަގައިމު ވެސް ﷲ ގެ ރަސޫލާ ﷺ އެކަލޭގެފާނުގެ ދެޚުއްފުގެ ބޭރުފުށުން މަތީގައި ފެން ފުއްސެވީތީ އަހުރެން ދެކުނީމެވެ.\" [ސުނަނު އަބީ ދާވޫދު: 162، 163، 164 އަދި ސުނަނުއް ދާރިމީ: 742، މުސްނަދު އަޙްމަދު: 737، 917، 943، 1013، 1015، 1264، އަދި މުޙައްދިޘުން މި އަޘަރު ޞައްޙަ ކުރައްވަތެވެ.]\nއަދި ސުނަނު އަބީ ދާވޫދު ލިޔުއްވި އިމާމް އަބޫ ދާވޫދު ސުލައިމާނު ބްނު އަލްއަޝްޢަޘް އަލްއަޒްދީ އައްސިޖިސްތާނީ ގެ ދަރިކަލުން އަބޫ ބަކްރު ބްނު އަބޫ ދާވޫދު ވިދާޅުވިއެވެ: \"ރައުޔުގެ އަހުލުވެރީންނަކީ ބިދުޢާގެ އަހުލުވެރީންނެވެ.\" [އަލްއިޢްތިޞާމް ލިއްޝާޠިބީ: 176/1]\nއަދި މިފަދަ އެތައް ޢިބާރާތްތަކެއް 'ރައުޔަށް' ޢައިބު ބަސް ބުނެވިފައިވާ ރިވާވެގެން އައިސްފައިވެއެވެ. އެގޮތުން އިމާމް އިބްނު ޢަބްދުލްބައްރު އެބޭފުޅާގެ 'ޖާމިޢު ބަޔާން އަލްޢިލްމި ވަފަޟްލިހީ ފޮތުގެ: 135/2 ގައާއި އިމާމް އައްލާލަކާއީ އެބޭފުޅާގެ 'އުޞޫލު އިޢްތިޤާދި އަހްލިއް ސުންނާ' ފޮތުގެ: 123/1 ގައި ވެސް މިފަދަ ގިނަ ބަސްފުޅުތަކެއް ޒިކުރުކުރައްވާފައިއެވެ.\n\nޝުބުހައިގެ ރައްދު: ރައުޔަށް މިފަދައިން ޛައްމުކޮށް ބަސްބުނެފައިވާ އަޘަރުތައް ސަލަފުންގެ އަރިހުން އައިސްފައިވަނީ ޤިޔާސްއަށް ޛައްމުކުރުމުގެ ސިޔާޤަކުން ވެސް އުސްލޫބަކުންނެއްވެސް ނޫނެވެ. އެހެނެއްކަމަކު ރައުޔަށް ޛައްމުކޮށްފައިވާ ބަސްތައް ޞަޙާބީންނާއި ތާބިޢީންގެ އަރިހުން ސަލަފުން ގެންނަވާފައިވަނީ ހަވާނަފްސަށް ބިނާވެ އަމިއްލަ ރައުޔަށް ކަންކަން ނިންމުމާ މެދުގައެވެ. އަދި ޚާއްޞަގޮތެއްގައި އެއީ ނައްޞެއް ނުވަތަ އިޖްމާޢު އައިސްފައިވާ ކަންކަމުގައި އަމިއްލަ ރައުޔު އިސްކުރުމުގެ ސަބަބުން އެކަމަށް ރައްދު ދިނުމުގެ ގޮތުންނެވެ. ފަހެ ނައްޞެއް އައިސްފައިވަނިކޮށް އެހެން ނައްޞެއްގެ މައްޗަށް ރުޖޫޢަވާނޭހެން އަމިއްލަ ރައުޔަށް އިޖްތިހާދު ނުކުރެވޭ ހުއްޓެވެ. ފަހެ ސަލަފުން ވަނީ މިފަދައިން ނައްޞުތަކުގެ މައްޗަށް އަމިއްލަ ރައުޔު އިސްކުރުމާއި ހަވާނަފްސުގެ އިޖްތިހާދުތައް ކުރުމާއި އަދި ޤިޔާސްގައި އިމެއްނެތިވެ ފުޅާވެގެން ދިޔުމަށް އިންކާރު ކުރައްވާ އަދި އޭގެ އަހުލުވެރީންނަށް ރައްދުދީ އޭގެ އަހުލުވެރީންނަށް ޠަޢުނު ކޮށްފައިވެއެވެ. އެއީ ސަލަފުންގެ ޒަމާނުގައި އެކަމަށް މަޝްހޫރުވެގެން ދިޔަ ޙަނަފީންނާ މެދުގައެވެ. އަދި އަޘަރާއި ޙަދީޘް މަތިވެރި ކުރާ އަޘަރީންނާ ޚިލާފަށް ރައުޔު މަތިވެރި ކުރަމުން ދިޔައީ ރައުޔުގެ އަހުލުވެރީން ކަމުގައިވާ އަބޫ ޙަނީފާއާއި އަބޫ ޙަނީފާގެ އަޞްޙާބުންނެވެ. އެގޮތުން އިމާމް އަޙްމަދުގެ ދަރިކަލުން އިމާމް ޢަބްދު ﷲ ބްނު އިމާމް އަޙްމަދުގެ 'ކިތާބުއް ސުންނާ' ފޮތުގެ 'ތިމަންގެ ބައްޕާފުޅު އެބަހީ އިމާމް އަޙްމަދުގެ އަރިހުންނާއި އަދި އެހެން މަޝާޔިޚުންގެ އަރިހުން އަބޫ ޙަނީފާއާއި މެދުގައި ރައްކާކުރެވިފައިވާ ބަސްތައް' ދާރުއްލުއުލުއުގެ ޗާޕުގެ ޞަފްޙާ 118 - 147 ގައި ގެނެސްދެއްވާފައިވެއެވެ. އެހެންކަމުން މިފަދަ އަޘަރުތަކުން ޤިޔާސް ކުރުން އެކީއެކައްޗަކަށް ބާޠިލުކަމަށް ދަލީލެއް ނުކުރެއެވެ. އެހެނަސް ޤިޔާސްގައި ގެންގުޅެން ޖެހޭ ހަމަތަކާއި ޟަވާބިޠުތަކެއް ވާކަން މި އަޘަރުތަކުން ދޭހަ ކޮށްދެއެވެ. އިމާމް އިބްރާހީމް އައްނަޚަޢީ ވިދާޅުވިއެވެ: \"ހަމަކަށަވަރުން އަހަރެންނަށް އެންމެ ޙަދީޘްއެއް އަޑުއަހަމެވެ. ދެން އެއަޑުއެހި ޙަދީޘްގެ މައްޗަށް ސަތޭކައެއްހާ ކަންކަމަށް އަހުރެން ފަހެ ޤިޔާސް ކުރަމެވެ.\" [ޖާމިޢު ބަޔާން އަލްޢިލްމި ވަފަޟްލިހީ ލިއިބްނު ޢަބްދުލްބައްރު: 82/2]\n\n[އިތުރަށް ބައްލަވާ: އައްޝައިޚް ޢަބްދުލް ވައްހާބު އަލްޚައްލާފު އަލްއުޞޫލީގެ ފޮތް 'ޢިލްމު އުޞޫލު އަލްފިޤްހު'\nhttp://www.al-eman.com/%D8%A7%D9%84%D9%83%D8%AA%D8%A8/%D8%B9%D9%84%D9%85%20%D8%A3%D8%B5%D9%88%D9%84%20%D8%A7%D9%84%D9%81%D9%82%D9%87/i802&n9&p1\n\n",""],["މ.މ.އ.","","","ޖަންނަތަށް ނުވަތަ ނަރަކައަށް ވަނުމުގެ އެންމެ ބޮޑުވެގެންވާ އެއްސަބަބަކީ ތިބާގެ ދުލެވެ!\n\nﷲ ތަޢާލާ ވަޙީކުރެެއްވިއެވެ: { مَّا یَلۡفِظُ مِن قَوۡلٍ إِلَّا لَدَیۡهِ رَقِیبٌ عَتِیدࣱ } [سُورَةُ قٓ: ١٨] މަޢްނާއީ: \"އޭނާ ބުނާ ލަފްޡުގެ ތެރެއިން އެންމެ ޤަވްލެއްވެސް ރަޤީބުއާއި ޢަތީދުއޭ ކިޔުނު ދެ މަލަކުން އޭނާގެ ގާތުގައި ވަނިކޮށް މެނުވީ އޭނާއަށް އެއްވެސް ބަހެއް ނުބުނެވެއެވެ.\" [ސޫރަތު ޤާފު: 18]\n\nއަދިވެސް އެކަލާނގެ ވަޙީ ކުރެއްވިއެވެ: { وَإِنَّ عَلَیۡكُمۡ لَحَـٰفِظِینَ (١٠) كِرَامࣰا كَـٰتِبِینَ (١١) یَعۡلَمُونَ مَا تَفۡعَلُونَ (١٢) } [سُورَةُ الانفِطَارِ: ١٠-١٢] މަޢްނާއީ: \"އަދި ހަމަކަށަވަރުން ތިޔަބައިމީހުންގެ މައްޗަށް ރައްކާތެރިވެ ބަލަހައްޓަވާ މަލާއިކަތުން ވެއެވެ. (އެއީ) މާތްވެގެންވާ، ލިޔުއްވާ މަލާއިކަތުންނެވެ. ތިޔަބައިމީހުން ކުރާ ކަންތައް އެ މަލާއިކަތުން ދެނެވަޑައިގެންވެއެވެ.\" [ސޫރަތު އަލް-އިންފިޠާރު: 10-12]\n\nއަލް-ޙާފިޡް އިބްނު ކަޘީރު (728ހ.) ގެ ތަފްސީރުގައި ވިދާޅުވިއެވެ: \"މީހާ ކުރާ ކަންތައް އެކަމެއް ބަލަހައްޓައި އަދި އޭނާ ބުނާ ކޮންމެއެއްޗެއް ލިޔެވިގެން މެނުވީ އާދަމުގެ ދަރިޔާ އެއްވެސް ވާހަކައެއް ނުދައްކައެވެ. އަދި އޭނާގެ ކޮންމެ ކަމެއް ލިޔެވޭ ހުއްޓެވެ. އަދި އެންމެ ކަލިމަތެއްވެސް އަދި އެންމެ ޙަރަކަތެއްވެސް ދޫ ނުކުރެވޭ ހުއްޓެވެ.\"\n\nތިބާގެ ދުލަކީ ޖަންނަތަށް ވަދެގެންދާނޭ އެންމެ ބޮޑުވެގެންވާ ސަބަބު ކަމުގައި ފަހަރެއްގައި ވެދާނެއެވެ. އެއީ އެދުލުގެ ޞާޙިބު އެދުލަށް ރައްކާތެރިވެގެންނެވެ. އެންމެހާ ނުބައި ކަންތައްތަކުން އެދޫ ރައްކާތެރި ކޮށްގެންނެވެ. އަދި ﷲ ތަޢާލާގެ ޛިކްރުތަކުން އެދޫ ތެތްކޮށްލައިގެންނެވެ.\nފަހެ ސަހްލު ބްނު ސަޢްދު – رَضِيَ اللَّهُ عَنْهُ – ގެ އަރިހުންވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ ޙަދީޘްކުރެއްވިއެވެ: \"އޭނާގެ ދެކަތުރު ކަށިގަނޑުގެ ދޭތެރޭގައިވާ އެތި (އެބަހީ އޭނާގެ ދޫ)، އަޑު އޭނާގެ ދެފައި ދޭތެރޭގައިވާ އެތި (އެބަހީ އޭނާގެ ފަރްޖަށް) ޖާމިނުވެ (އެއަށް ރައްކާތެރިވާކަމުގެ ޔަޤީންކަމާއި ގެރެންޓީކަން) ތިމަންކަލޭގެފާނަށް ދީފި މީހެއް ނަމަ، އޭނާއަށް ޖަންނަތު (ލިބޭނެ ކަމުގެ ޔަޤީން ގެރެންޓީކަމަށް) ތިމަންކަލޭގެފާނު ޖާމިނުވަމެވެ.\" [ރިވާކުރެއްވީ އިމާމް އަލް-ބުޚާރީ، ދޫ ރައްކާތެރިކުރުމުގެ ބާބު، ޙަދީޘް: 6119]\n\nހަމައެފަދައިން މީހާ ނަރަކަ ވަނުމުގެ އެންމެ ބޮޑުވެގެންވާ ސަބަބުތަކުގެ ތެރެއިން ތިބާ ދޫ އެބަ ވެއެވެ. އެއީ އޭނާ އެދުލަށް ރައްކާތެރި ނުވެއްޖެނަމައެވެ. އަދި ޝަރްޢީ ޙުކްމުތަކުގެ މިންގަނޑުތަކުގެ މަތީގައި އެ ދޫ ނުހިފެހެއްޓިއްޖެނަމައެވެ. ފަހެ އަބޫ ހުރައިރަތު – رَضِيَ اللَّهُ عَنْهُ – ގެ އަރިހުން ވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ އާ ސުވާލު ކުރެވުނެވެ. ޖަންނަތަށް އެންމެ ގިނަ ބަޔަކު ވަންނަނީ ކޮން ކަމަކައިގެންތޯއާ މެދުގައެވެ. ފަހެ އެކަލޭގެފާނު ޙަދީޘް ކުރެއްވިއެވެ: \"ﷲ އަށް ތަޤްވާވެރިވުމާއި އަދި ޚުލްޤު ހެޔޮވެ ރަނގަޅުވުމެވެ.\" އަދި ނަރަކައަށް އެންމެ ގިނަ ބަޔަކު ވަންނަނީ ކޮން ކަމަކައިގެންތޯއާ މެދުގައި އެކަލޭގެފާނާ ސުވާލު ކުރެވުނެވެ. ފަހެ އެކަލޭގެފާނު ޙަދީޘް ކުރެއްވިއެވެ: \"އަނގަޔާއި އަދި ފަރްޖެވެ.\" [ރިވާ ކުރެއްވީ އިމާމް އަޙްމަދު: 7723، އަދި އިމާމް އިބްނު މާޖަހް: 4244، އަދި އަލް-އަދަބު އަލް-މުފްރަދުގައި އިމާމް އަލް-ބުޚާރީ: 304]\n\nއަދި އިންސާނާ މުހިއްމު ކަމެއް ކަމުގައި ނަހަދާ ހަމަ ބުނެލާ ކަލިމަތެއް އެއީ އޭނާ ނަރަކަ ވަންނާނޭ ސަބަބެއް ކަމުގައި ވެދާނެއެވެ. ކިއެއް ހެއްޔެވެ. އޭނާ އެފަދަ ބަހެއް ބުނެލައިފާ މިނިޓުކޮޅަކަށް ފަހުގައި އޭނާ އެހަނދާންވެސް ނެތިދާނެއެވެ. އަދި ގައިމު އެބަހުގެ ސަބަބުން އޭނާ އަބަދުގެ އަބަދަށް އަބާއްޖަވެރިކަން ޖެހިދެއެވެ. އަދި އޭނާ އެދިޔަ ޙިސާބަށް ދާނެކަމަކަށް އޭނާ ހިއެއްވެސް ނުކުރެތެވެ. އަދި މިކަމުން އަހަރެމެންނަށް ބަޔާންކޮށްދެނީ ބުނެލާ ކަލިމަތެއްގެ މުހިއްމު ވަރެވެ. އަދި ދުލުގެ ނުރައްކާތެރިކަމެވެ.\nފަހެ އަބޫ ހުރައިރަތު – رَضِيَ اللَّهُ عَنْهُ – ގެ އަރިހުން ވެއެވެ. ހަމަކަށަވަރުން ﷲ ގެ ރަސޫލު ﷺ ޙަދީޘްކުރެއްވިއެވެ: \"ހަމަކަށަވަރުން އަޅާ ކަލިމަތެއް ބުނެ ވާހަކަދައްކަތެވެ. އޭނާ އެބުނާ އެކަލިމަތުގައި ވަނީ ކޮންފަދަ ކަމެއްކަން އޭނާއަށް ބަޔާންވެގެން ނުވެއެވެ. އޭގެ ސަބަބުން މަޝްރިޤާއި އަދި މަޣްރިބާއި ދެމެދުހާ ދުރުމިނަށް އޭނާ ނަރަކައަށް ވެއްޓިގެން ދެއެވެ.\" [ރިވާކުރެއްވީ އިމާމް އަލް-ބުޚާރީ، ދޫ ރައްކާތެރިކުރުމުގެ ބާބު: 6122، އަދި އިމާމް މުސްލިމް: 5414]\n\nއެހެންކަމުން މުސްލިމު މީހާގެ މައްޗަށް ﷲ ގެ ރަސޫލު ﷺ އެންމެ ބޮޑަށް ބިރުފުޅުވެގެންވީ އެއްކަމަކީ އޭނާގެ ދުލެވެ. އަދި އެހެން ނުވާންވީ ކީއްވެ ހެއްޔެވެ؟ އެހެނީ އެދުލަކީ މީސްތަކުން މޫނު ވަތަށް ނަރަކަ ވައްޓުވައިލާ ކަމެކެވެ. ފަހެ ސުފްޔާނު ބްނު ޢަބްދު ﷲ އައް-ޘަޤަފީ – رَضِيَ اللَّهُ عَنْهُ – ގެ އަރިހުން ވެއެވެ. އެބޭފުޅާ ވިދާޅުވިއެވެ: އަހުރެން ބުނީމެވެ: އޭ ﷲ ގެ ރަސޫލުއެވެ.\n\nއަހުރެން އެކަމެއްގައި ހިފަހައްޓާނޭ ކަމެއް ކިޔައިދެއްވާށެވެ. އެކަލޭގެފާނު ޙަދީޘްކުރެއްވިއެވެ: \"ތިބާ ބުނާށެވެ. ﷲ އީ އަހުރެންގެ ރައްބުއެވެ. ދެން ތިބާ ސީދާވެ ދެމިހުންނާށެވެ.\" އަހުރެން ބުނީމެވެ: އޭ ﷲ ގެ ރަސޫލުއެވެ. އަހުރެންގެ މައްޗަށް ކަލޭގެފާނު އެންމެ ބޮޑަށް ކަލޭގެފާނު ބިރުފުޅުވެގެންވަނީ ކޮން ކަމެއް ހެއްޔެވެ؟ ފަހެ އެކަލޭގެފާނު އެކަލޭގެފާނުގެ ދޫފުޅުފައި އަމިއްލަ ނަފްސުފުޅަށް ހިފަހައްޓަވާ ދެން ޙަދީޘްކުރެއްވިއެވެ: \"މިއެވެ.\" [ރިވާ ކުރެއްވީ އިމާމް އަޙްމަދު: 15146، އަދި އިމާމް އައް-ތިރްމިޛީ، ޒުހްދުގެ ފޮތުގައި ދުލަށް ރައްކާތެރިވުމުގެ ބާބު: 2392، އަދި އިމާމް އިބްނު މާޖަހް، ފިތުނަތަކުގެ ފޮތުގައި، ފިތުނަތަކުގައި ދޫ ހިފެހެއްޓުމުގެ ބާބު: 3970]\n\nއަދި މުޢާޛު ބްނު ޖަބަލު – رَضِيَ اللَّهُ عَنْهُ – އަރިހުން ވެއެވެ. އެބޭފުޅާ ވިދާޅުވިއެވެ: ދަތުރެއްގައި ނަބިއްޔު ﷺ އާ އެކުގައި އަހުރެން ވީމެވެ. ފަހެ އަހަރެމެން ދަތުރުގައި ކުރިއަށް ދަނިކޮށް އެއްދުވަހުގައި އެކަލޭގެފާނުއާ ކައިރީގައި އަހަރުން ވީމެވެ. ފަހެ އަހުރެން ބުނީމެވެ: އޭ ﷲ ގެ ރަސޫލުއެވެ. އަހުރެން ޖަންނަތަށް ވަންނާނޭ، އަދި އަހުރެން ނަރަކައިން ދުރުކޮށްދޭނޭ ޢަމަލެއް ކަލޭގެފާނު އަހުރެންނަށް ޚަބަރު ދެއްވާށެވެ. އެކަލޭގެފާނު ޙަދީޘް ކުރެއްވިއެވެ: \"ހަމަގައިމު ތިބާ ތިޔަ ސުވާލު ކުރެއްވީ ބޮޑުވެގެންވާ ކަމަކާ ބެހޭ ގޮތުންނެވެ. އަދި ހަމަކަށަވަރުން، އެމީހެއްގެ މައްޗަށް ﷲ ފަސޭހަ ކޮށްދެއްވައިފި މީހަކަށް، އެ ކަމަކީ ނުހަނު ފަސޭހަ ވެގެންވާ ކަމެކެވެ: ތިބާ ﷲ އަށް އަޅުކަން ކުރާށެވެ. އަދި އެކަލާނގެއަށް ޝިރްކު ނުކުރާށެވެ. އަދި ތިބާ ނަމާދު ޤާއިމު ކުރާށެވެ. އަދި ތިބާ ޒަކާތު ދޭށެވެ. އަދި ތިބާ ރަމަޟާނުގައި ރޯދަ ހިފާށެވެ. އަދި ތިބާ ގެފުޅުގައި ޙައްޖު ވާށެވެ.\" ދެން އެކަލޭގެފާނު ޙަދީޘް ކުރެއްވިއެވެ: \"ތިމަންކަލޭގެފާނު ތިބާއަށް ހެޔޮކަމުގެ ދޮރުތައް ދައްކަވައި ނުދެއްވަންތޯއެވެ؟ ރޯދައަކީ އައްޑަނައެކެވެ. (އެބަހީ: ރައްކާތެރި ކަމެކެވެ.) އަދި ފެނުން އަލިފާން ނިވޭ ފަދައިން، ޞަދަޤަތުން ފާފަ ފޮހެވިގެންދެއެވެ. އަދި (ހަމަ އެފަދައިން) ރޭގަނޑުގެ މެންދަމުގައި މީހަކު ކުރާ ނަމާދު ވެސްމެއެވެ.\" އެބޭފުޅާ ވިދާޅުވިއެވެ: ދެން އެކަލޭގެފާނު (މި އާޔަތް) ކިޔަވައި ވިދާޅުވިއެވެ: ﴿تَتَجَافَىٰ جُنُوبُهُمْ عَنِ الْمَضَاجِعِ يَدْعُونَ رَبَّهُمْ خَوْفًا وَطَمَعًا وَمِمَّا رَزَقْنَاهُمْ يُنفِقُونَ * فَلَا تَعْلَمُ نَفْسٌ مَّا أُخْفِيَ لَهُم مِّن قُرَّةِ أَعْيُنٍ جَزَاءً بِمَا كَانُوا يَعْمَلُونَ﴾ [سُورَةُ السَّجْدَة: 16 - 17] \"އެބައިމީހުންގެ އަރިކަށިތައް ތަންމަތިތަކާ ފޭވެ (ރޭއަޅުކަން ކުރުމަށް ޓަކައި ނިދި ދޫކޮށްލާފައި ތެދުވެ)، އެބައިމީހުންގެ ރައްބަށް ބިރުވެތިކަމާއި އުއްމީދާއެކު އެބައިމީހުން ދުޢާއު ކުރެއެވެ. އަދި ތިމަން ރަސްކަލާނގެ، އެބައިމީހުންނަށް ދެއްވި ތަކެތިން، އެބައިމީހުން ހޭދަ ކުރެއެވެ. ފަހެ އެބައިމީހުންނަށްޓަކައި ފޮރުއްވާފައިވާ ލޮލުގެ ފިނިކަން (އެބަހީ: ސުވަރުގޭގެ ނިޢުމަތްތައް) އެއްވެސް ނަފްސަކަށް ނޭނގޭނެއެވެ. އެއީ އެބައިމީހުން ކޮށްއުޅުނު ޢަމަލުތަކުގެ ޖަޒާއުއެއްގެ ގޮތުންނެވެ.\" ދެން އެކަލޭގެފާނު ޙަދީޘް ކުރެއްވިއެވެ: \"މުޅި މި ދީނުގެ ކުރީކޮޅަކީ ކޮބައިކަމާއި، މި ދީނުގެ ތަނބާއި ކުރިބޯށްޓަކީ ކޮބައިކަމާ މެދުގައި ތިމަންކަލޭގެފާނު ތިބާއަށް ކިޔައި ނުދެއްވަންހެއްޔެވެ؟\" އަހުރެން ދެންނެވީމެވެ: އާދޭހެވެ. އޭ ﷲ ގެ ރަސޫލުއެވެ. އެކަލޭގެފާނު ޙަދީޘް ކުރެއްވިއެވެ: \"މި ދީނުގެ އެންމެ ކުރީކޮޅަކީ އިސްލާމްކަމެވެ. އަދި މި ދީނުގެ ތަނބަކީ ނަމާދެވެ. އަދި މި ދީނުގެ ކުރިބޯށްޓަކީ ޖިހާދެވެ.\" އެއަށްފަހުފައި އެކަލޭގެފާނު ޙަދީޘް ކުރެއްވިއެވެ: \"އެ ހުރިހާ ކަމަކަށް ބާރުވެރިކޮށްދޭނެ ކަމަކާ ބެހޭ ގޮތުން ތިމަންކަލޭގެފާނު ތިބާއަށް ކިޔައި ނުދެއްވަން ހެއްޔެވެ؟\" އަހުރެން ދެންނެވީމެވެ: އާދޭހެވެ. އޭ ﷲ ގެ ރަސޫލާއެވެ. ދެން އެކަލޭގެފާނު ދޫފުޅުގައި ހިފަހައްޓަވާފައި ޙަދީޘް ކުރެއްވިއެވެ: \"ތިބާގެ މައްޗަށް މީތި ތިބާ ހިފަހައްޓާށެވެ.\" އަހުރެން ދެންނެވީމެވެ: އޭ ﷲ ގެ ނަބިއްޔުއެވެ. އަހަރެމެން އެއަކުން (ދުލުން) ދައްކާ ވާހަކަތަކުގެ ސަބަބުން އަހަރެމެން ހިއްޕެވޭނެ ހެއްޔެވެ؟ (އެބަހީ: އެކަމުގެ ސަބަބުން އަހަރެމެންނަށް ޢުގޫބާތު ދެވޭނެ ހެއްޔެވެ؟) ފަހެ ނަބިއްޔު ޙަދީޘް ކުރެއްވިއެވެ: ”އޭ މުޢާޛެވެ. ތިބާގެ މަންމައަށް ތިބާ ގެއްލިދާށެވެ. (ނޯޓު: މިއީ ކަމެއްގެ ބޮޑުކަން ހާމަކުރަން ޢަރަބީންގެ ދޫމަތިން ބުނެ އުޅޭ އިބާރާތެކެވެ. ބަދު ދުޢާއު ކުރުމުގެ މާނައިގައި ބުނާ ބަހެއް ނޫނެވެ.) އަދި މީހުންގެ ދޫތަކުން ހޯދައިގަތް ކަންތަކުން މެނުވީ، އެބައިމީހުން ނަރަކައިގެ ތެރެއަށް މޫނުވަތަށް —ނުވަތަ ނޭފަތް ވަތަށް— އެއްލާލެވޭނެ ހެއްޔެވެ؟\" [ރިވާކުރެއްވީ އިމާމް އަޙްމަދު: 21521، އަދި އިމާމް އައް-ތިރްމިޛީ: 2607، އަދި އިމާމް އިބްނު މާޖަހް، ފިތުނަތަކުގެ ފޮތުގައި، ފިތުނަތަކުގައި ދޫ ހިފެހެއްޓުމުގެ ބާބު: 3971]\n\nއެއްފަހަރަކު ޢުމަރު ބްނު އަލް-ޚައްޠާބު – رَضِيَ اللَّهُ عَنْهُ – އަބޫ ބަކްރު އައް-ޞިއްދީޤު – رَضِيَ اللَّهُ – ގެ އަރިހަށް ވެންނެވިއެވެ. އޭރު އަބޫ ބަކްރު އެބޭފުޅާގެ ދޫފުޅުގައި ހިފަހައްޓަވާ ދައްމަވަނީއެވެ. ފަހެ އެބޭފުޅާއަށް ޢުމަރު ވިދާޅުވިއެވެ: ތިބާ ތިކަން ހުއްޓައިލާށެވެ. ﷲ ތިބާއަށް ފުއްސަވާށިއެވެ. ފަހެ އަބޫ ބަކްރު ވިދާޅުވިއެވެ: ހަމަކަށަވަރުން މީތި (އެބަހީ: ދޫ) އަހުރެން ތަންތަނަށް ގެންގޮސްދެއެވެ. (އެބަހީ: ދުލުގެ ސަބަބުން މީހާ ޙާލަތުތަކަށް ވައްޓައިލާ ކަމަށާއި، މަޥްޤިފުތަކަށް ގެންގޮސްދޭ ކަމަށާއި، އަދި އޭގެ ސަބަބުން މީހާ ނަރަކަވެސް ވައްޓައިލަފާނެ ކަމެވެ.) [މުވައްޠައު އިމާމް މާލިކު، ދުލާއި މެދުގައި ބިރުގަނެގެންވާ ކަމަށް އައިސްފައިވާ ކަންތައް: 2825]\n\nޢަބްދު ﷲ ބްނު މަސްޢޫދު – رَضِيَ اللَّهُ عَنْهُ – ވިދާޅުވިއެވެ: \"އެކަލާނގެ ފިޔަވާ އެހެން އިލާހަކު ނުވާ ފަރާތް ގަންދީއެވެ. އެއެއް ދިގު މުއްދަތަށް ޖަލަށް ލެވި ބަންދުކުރެވުމަށް އެހާ ބޮޑަށް ޙާޖަތު ޖެހިގެންވާ އެއްޗެއްގެ ގޮތުގައި ދޫ ނޫނިއްޔާ މިބިންމަތީގައި ނުވެއެވެ.\" [އަލް-މުޞައްނަފު އިބްނު އަބީ ޝައިބަތު: 320/5]\n\nއިމާމް ސަޢީދު ބްނު ޖުބައިރު (95ހ.) ގެ އަރިހުން ވެއެވެ. އެބޭފުޅާ ވިދާޅުވިއެވެ: އިބްނު ޢައްބާސް – رَضِيَ اللَّهُ عَنْهُمَا – އެބޭފުޅާގެ ދޫފުޅުގައި ހިއްޕަވާ އަދި ވިދާޅުވަނިކޮށް އަހުރެން ދެކުނީމެވެ: \"އޭ ދުލާއެވެ. ހެޔޮ އެއްޗެއް ބުނާށެވެ. އޭރުން ދަރުމަ ހުއްޓެވެ. ނުވަތަ ހަނުހުންނާށެވެ. އޭރުން ސަލާމަތު ވެއްޖެއެވެ. އެއީ މޮޅިވާން ޖެހުމުގެ ކުރީންނެވެ.\" [ފަޟްލު އައް-ޞަޙާބަތު ލިއަޙްމަދު ބްނު ޙަންބަލު: 952/2]\n\nއިމާމް މާލިކު ބްނު ދީނާރު (130ހ.) އަށް އިމާމް މުޙައްމަދު ބްނު ވާސިޢު (123ހ.) ވިދާޅުވިއެވެ: \"އޭ އަބޫ ޔަޙްޔާއެވެ. ދީނާރުތަކާއި ދިރްހަމުތައް ރައްކާކުރުމަށްވުރެވެސް ދޫ ރައްކާތެރިކުރުން މީސްތަކުންގެ މައްޗަށް މާ ވަރުގަދައަށް އުނދަގޫވެގެން ވެއެވެ.\" [އައް-ތަރްޣީބު ވައް-ތަރްހީބު ލިއިސްމާޢީލު އަލް-އަޞްބަހާނީ: 343/2]\n\nއިމާމް ޢަބްދު ﷲ ބްނު އަލް-މުބާރަކް (181ހ.) ޅެން ބައިތެއްގައި ވިދާޅުވިއެވެ: \"ހަމަކަށަވަރުން ވާހަކަ ދެއްކުމަށްވުރެ ބައެއް ފަހަރުގައި ހަނުހުރުންވެސް މާ ހެޔޮ ވެގެން ވެއެވެ. އެއީ ތިބާއަކީ ވާހަކަ ދެއްކުމުގައި ފަޞާޙާތްތެރިއެއް ކަމުގައި ވިޔަސް މެއެވެ.\" [ބަހްޖަތު އަލް-މަޖާލިސި ވައުންސި އަލް-މުޖާލިސި ލިއިބްނި ޢަބްދިލް-ބައްރި: 12/1]\n\nއިމާމް ސުފްޔާނު ބްނު ޢުޔައިނަތު (198ހ.) ވިދާޅުވިއެވެ: \"އިހުގެ ބައެއް ބޭކަލުން ވިދާޅުވިއެވެ: އަހުރެންގެ ދުލަކީ މިނިކާ ޖަނަވާރެކެވެ. އެދޫކޮށްލައި ފޮނުވާލައިފިނަމަ، އޭތި އަހަރެން ކާލައިފާނެކަމަށް އަހުރެން ބިރުގަންނަމެވެ.\" [އައް-ޞަމްތު ލިއިބްނި އަބީ އައް-ދުންޔާ: 63/1]\n\nބަހަވީ އިމާމް އަލް-އަޞްމަޢީ (216ހ.) ޛިކްރު ކުރެއްވިއެވެ. އެބޭފުޅާ ވިދާޅުވިއެވެ: \"އަޢްރާބީއަކު ބުންޏެވެ: ކަލިމަތަކީ ފިރިހެނާގެ ބަންނަ އެތިގަނޑުގައި (ބަނދެވި ހަފުސްވެ) އޭގައި އަސީރުވެދާ އެއްޗެކެވެ. ފަހެ ތިބާ އެއިން ވާހަކަދައްކައިފިނަމަ އޭގެ ބަނދެވުމުގައި ތިބާ ބަންދުވެ އަސީރުވެދެއެވެ.\" [ބަހްޖަތު އަލް-މަޖާލިސި ވައުންސި އަލް-މުޖާލިސި ލިއިބްނި ޢަބްދިލް-ބައްރި: 11/1]\n\nއިމާމް އިސްޙާޤު ބްނު ރާހޫޔަހް (238ހ.) ވިދާޅުވެފައިވެއެވެ: \"ބިދުޢަތުގެ އަހްލުވެރިންނަށް އެއްވެސް ޙުރްމަތެއް އަދި ޣީބަތެއް ނުވާ ހުއްޓެވެ. (އެބަހީ: އެ މީހުންނާއި ބެހޭގޮތުން ބުނާ ބަދުބަސްތަކަކީ ޣީބަތު ކަމުގައި ނުވާ ހުށިކަމެވެ.) ހަމަ އެފަދައިން ޝިރްކުގެ އަހްލުވެރިންނަށްވެސް ޣީބަތެއް ނުވާ ހުއްޓެވެ. އެހެނެއްކަމަކު މީހާ އޭނާގެ ދޫ، (ޢައިބު ބަސް ބުނެ އަދި ބަދުބަސް ބުނުމުގެ މައްޗަށް) ޢާދަކުރުމަށް އަހުރުން ނުރުހެމެވެ.\" [އައްސުންނާ ލިލްޚައްލާލް: 823] \n\nމަރުޢިޖުތައް:\nލިންކު: https://www.alukah.net/sharia/0/76344\nލިންކު: https://t.me/KOTOB4ALL/162145",""]]
