[["سُورَةُ الْفَاتِحَةއަކީ މައްކީ ސޫރަތެކެވެ. މި ސޫރަތުގައި ވަނީ ބިސްމިއާ އެކު (7) ހަތް އާޔަތެވެ. އެއީ، (1) އެއް رُكُوعއެވެ. ފަހެ، މި ސޫރަތަކީ، ކީރިތި ޤުރްއާނުގެ ސޫރަތްތަކުގެ ތެރެއިން ކުރު ސޫރަތެކެވެ. އަދި އެންމެ ގިނައިން ތަކުރާރުކޮށް ކިޔެވޭ ސޫރަތެވެ. ކޮންމެ ނަމާދެއްގެ ކޮންމެ ރަކްޢަތެއްގައި ވެސް ކިޔެވުން ފަރްޟުވެގެންވާ ސޫރަތެވެ. މި ސޫރަތަކީ، ކީރިތި ޤުރްއާނުގެ އެންމެ ފުރަތަމަ ސޫރަތެވެ. އަދި ކީރިތި ޤުރްއާނުގެ އެންމެ ފުރަތަމަ ސޫރަތަށް، فَاتِحَةُ الْكِتَابِގެ ނަމުން ނަންދެވިފައި ވަނީ، އެ ސޫރަތުން ކީރިތި ޤުރްއާން ފެށޭކަމަށް ޓަކައެވެ. އެހެންކަމުން، ކީރިތި ޤުރްއާނުގެ ސޫރަތްތައް ތަރުތީބުން ލިޔާ މީހަކު، ފުރަތަމަ ލިޔާން ފަށާނީ އެ ސޫރަތުންނެވެ. އަދި، ކީރިތި ޤުރްއާނުގެ ސޫރަތްތައް ތަރުތީބުން ކިޔަވާ މީހަކު، ފުރަތަމަ ކިޔަވާން ފަށާނީ ވެސް އެ ސޫރަތުންނެވެ. ނަމަވެސް، އެ ސޫރަތަކީ، ކީރިތި ޤުރްއާނުގެ ސޫރަތްތަކުގެ ތެރެއިން އެންމެ ފުރަތަމަ ބާވައިލެއްވުނު ސޫރަތެއް ނޫނެވެ. މި ސޫރަތް ބާވައިލެއްވުނީ سُورَةُ الْمُدَّثِّرِއަށް ފަހުގައެވެ. އަދި މި ސޫރަތަށް ކިޔޭ އެތައް ނަންތަކެއް ވެއެވެ. އެ ނަންތަކުގެ ތެރޭގައި، فَاتِحَةُ الْكِتَابِ (ފޮތުގެ ފެށުން) أُمُّ الْكِتَابِ (ފޮތުގެ އަޞްލު) اَلسَّبْعُ الْمَثَانِي )ގިނަގިނައިން ތަކުރާރުކުރެވޭ ހަތް އާޔަތް) سُوْرَةُ الْحَمْدِ (އެންމެހައި ޙަމްދުޘަނާއާއި ތަޢުރީފުގެ ސޫރަތް) سُورَةُ الصَّلَاةِ (ނަމާދުގެ ސޫރަތް) އަދި اَلْوَاقِيَةُ (ރައްކައުތެރިކަމާއި ސަލާމަތްކަން ދެނިވި ސޫރަތް) މި ނަންތައް ހިމެނެއެވެ. މި ސޫރަތް ފެށިފައި ވަނީ، اللهُ Iއަށް ޙަމްދާއި ތަޢުރީފު ދެންނެވުމުގެ ޞީޣާއަކުންނެވެ. އެ ޞީޣާއަކީ، އެ إِلٰهُގެ މަތިވެރިވަންތަކަމާއި، މާތްވަންތަކަމާއި، ކިބްރިޔާވަންތަކަން ބަޔާންކުރުމުގެ ޞީޣާތަކުގެ ތެރެއިން ޞީޣާއެއްކަމުގައިވާ «اَلْحَمْدُ لِلَّهِ» މި ޞީޣާއެވެ! ވުމާއެކު، މި ސޫރަތަކީ އެ ޞީޣާއިން ފެށިފައިވާ ފަސް ސޫރަތުގެ ތެރެއިން އެއް ސޫރަތެވެ. އަނެއް ހަތަރު ސޫރަތަކީ: سُورَةُ الْأَنْعَامِއާއި، سُورَةُ الْكَهْفِއާއި، سُورَةُ سَبَأِއާއި، سُورَةُ فَاطِرِއެވެ.[1] އަދި، اللهُ Iގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅާއި، اَلرَّحْمٰنُ މި އިސްމުފުޅާއި، اَلرَّحِيمُ މި އިސްމުފުޅާއި، މި ތިން އިސްމުފުޅު މި ސޫރަތުގައި އައިސްފައި ވެއެވެ. ފަހެ، ޖުމުލަ ގޮތެއްގައި މި ސޫރަތުގައި ހިމެނެނީ، އިސްލާމް ދީނުގެ އަޞްލުތަކާއި ފަރްޢުތަކުގެ ވާހަކައެވެ. އިސްލާމީ ޢަޤީދާގެ އަޞްލުތަކުގެ ތެރެއިން، اللهُ Iގެ ރިވެތި އިސްމުފުޅުތަކާއި ސިފަފުޅުތަކަށް އީމާންވުމާއި، އާޚިރަތް ދުވަހަށް އީމާންވުމުގެ ވާހަކައެވެ. اللهُ Iގެ ޙަޟްރަތަށް ކުއްތަންވެ، އެ إِلٰهُގެ ޙަޟްރަތުގައި ދުޢާ ދަންނަވައި، ހުރިހައި ކަމެއްގައި ވެސް، އެ إِلٰهُގެ ޙަޟްރަތުން އެހީއާއި މަދަދަށް އެދި ދަންނަވައި، ހުރިހައި އަޅުކަމެއް، އެ إِلٰهއަށް ޚާލިޞްކުރުމުގެ ވާހަކައެވެ. އަދި ޙައްޤު ދީނުގެ މަގަށް މަގުދައްކަވައި، އެ މަގުން ހިނގުމުގެ ތައުފީޤު ދެއްވައި، އެ إِلٰهُގެ ޙަޟްރަތަށް ދެވިއްޖައުމަށް ދާނދެން، އެ މަގުގައި ސާބިތުކޮށް ދެއްވުން އެދި، އެ إِلٰهُގެ ޙަޟްރަތުގައި ދެންނެވުމުގެ ވާހަކައެވެ. އަދި އެ ބައެއްގެ މައްޗަށް، اللهُ I ކޯފާލެއްވި ޔަހޫދީންނާއި، އެ إِلٰهُގެ މަގުން އެއްކިބާވެ މަގުފުރެދުނު ނަޞާރައިންނާ އަދި އެ ދެބައިމީހުންނާ އެއްގޮތްވެގަނެގެން އުޅޭ މީހުންގެ ގޮތްތަކުން އެއްކިބާވެ އުޅުމުގެ މަގު ފަހިކޮށްދެއްވުން އެދި، އެ إِلٰهُގެ ޙަޟްރަތުގައި ދެންނެވުމުގެ ވާހަކައެވެ. އަދި ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުން ހިންގެވި މަގުން ހިނގުމުގެ ތައުފީޤުދެއްވުން އެދި، اللهُ Iގެ ޙަޟްރަތުގައި ދެންނެވުމުގެ ވާހަކައެވެ. އަދި، އިސްވެދިއަ ބައެއް އުންމަތްތަކުގެ ވާހަކައާއި، ބާއްޖަވެރީންގެ ދަރަޖަތަކާއި، އަބާއްޖަވެރީންގެ ދާއިމީ ގޮވަތީގެ ވާހަކަ މި ސޫރަތުގައި ވެއެވެ. އަދި اللهُ Iއަށް އަޅުކަންކުރުމުގައި، އެ إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުން ދުރުވެ، ހަމައެކަނި އެ إِلٰهއަށް އަޅުކަންކުރުމަށް މި ސޫރަތުގައި އަމުރުކުރައްވައިފައި ވެއެވެ. [2] ފަހެ، މި ސޫރަތުގެ ކުރީކޮޅުގައި ވަނީ، اللهُ Iއަށް ޙަމްދުޘަނާ ދަންނަވާނޭ ގޮތާއި، އެ إِلٰهُގެ ރުބޫބިއްޔަވަންތަކަމާއި، ރަޙުމަތްވަންތަކަމާއި، ޢަދްލުވަންތަކަމާއި، އެ إِلٰهُގެ ރަސްވަންތަކަމާއި، މަތިވެރިވަންތަކަމާއި، އޯގާވަންތަކަމުގެ ބޮޑުކަމާއި، ތަނަވަސްވަންތަކަމުގެ ވާހަކައެވެ. ފަހުކޮޅުގައި ވަނީ، اللهُ Iގެ އަޅާ، އޭނާގެ ސާހިބުވަންތަ إِلٰهُގެ އުލޫހިއްޔަވަންތަކަން ޤަބޫލުކޮށް، އެ إِلٰهއަށް އަޅުކަންކޮށް، ދުޢާކޮށް، އެ إِلٰهُގެ ޙަޟްރަތުގައި މުނާޖާދަންނަވާނޭ ގޮތެވެ. [3] ދަންނާށެވެ! މައްކީ ސޫރަތްތަކަކީ، رَسُولُ اللهِ r ހިޖުރައަށް ވަޑައިގަތުމުގެ ކުރީން ބާވައިލެއްވުނު ކޮންމެ ސޫރަތެކެވެ. މަދަނީ ސޫރަތްތަކަކީ، رَسُولُ اللهِ r ހިޖުރައަށް ވަޑައިގަތުމަށް ފަހު ބާވައިލެއްވުނު ކޮންމެ ސޫރަތެކެވެ. ފަހެ، މައްކީ ސޫރަތްތަކުގެ ތެރެއިން ގިނަ ސޫރަތްތަކަކީ ކުރު ސޫރަތްތަކެކެވެ. ޖުމުލަ ގޮތެއްގައި މައްކީ ސޫރަތްތަކުގައި ވަނީ، އިސްލާމް ދީނުގެ ޢަޤީދާއާ ގުޅޭ ވާހަކަތަކެވެ. اللهُ Iގެ އެއްކައުވަންތަކަން މީސްތަކުންގެ ހިތްތަކުގައި އަށަގެންނެވުމާއި، އާޚިރަތް ދުވަހާއި، އެ ދުވަހުގައި ހިނގާނޭ ކަންތައްތަކުގެ ވާހަކަތަކެވެ. މައްކީ ސޫރަތްތަކުގައި، އެ ވާހަކަތައް ޖުމުލަ ގޮތެއްގައި އައިސްފައިވާ ސަބަބަކީ، ޤުރްއާން ބާވައިލެއްވިފައި ވަނީ ޢަރަބީންގެ ތެރެއިން ބަސްމޮށުންތެރިކަމަށް އެންމެ ކުޅަދާނަ އެންމެ ފަޞާޙަތްތެރި މީހުންގެ ތެރެއަށް ކަމުގައި ވާތީ، އެ ވާހަކަތައް އެބައިމީހުންނަށް ރަނގަޅަށް ވިސްނޭނޭތީއެވެ. މަދަނީ ސޫރަތްތަކުގެ ތެރެއިން ގިނަ ސޫރަތްތަކުގައި ޝަރްޢީ ޙުކުމްތައް ތަފްޞީލުކޮށް އައިސްފައި ވެއެވެ. އެ ސޫރަތްތަކުގައި، މުސްލިމުންގެ އިތުރަށް ޔަހޫދީންނާއި، ނަޞާރާއިންނާއި، އެ ނޫން މީހުންނާ ވެސް މުޚާޠަބުވެވިފައި ވެއެވެ. އަދި اللهُ Iއަށް އަޅުކަންކުރާނޭ ގޮތާއި، ޖަމާޢަތްތަކާއި ފަރުދުންގެ މެދުގައި މުޢާމަލާތުކުރާނޭ ޤަވާޢިދުތަކާއި، ރަށްވެހިކަމާއި، ސިޔާސަތާއި، ބިންމަތީގައި އިސްލާމީ ވެރިކަމެއް ޤާއިމު ކުރެވޭނޭ އުޞޫލުތަކާއި، ޝަރީޢަތުގެ ތަފާތު ޙުކުމްތައް އެ ސޫރަތްތަކުގައި ކަނޑައަޅުއްވައިފައި ވެއެވެ. ފަހެ، މި ސޫރަތުގެ އިތުރުކަމާއި މާތްކަމާ ބެހޭ ގޮތުން، أَبُو سَعِيدٍ رَافِعُ بْنِ المُعَلَّى hގެ އަރިހުން ރިވާވެގެން ވެއެވެ. رَافِعُ بْنِ المُعَلَّى ވިދާޅުވިއެވެ. رَسُوْلُ اللهِ r ތިމަންނާއަށް ޙަދީޘުކުރެއްވިއެވެ. «أَلاَ أُعَلِّمُكَ أَعْظَمَ سُورَةٍ فِي الْقُرْآنِ قَبْلَ أَنْ تَخْرُجَ مِنَ الْمَسْجِدِ»، فَأَخَذَ بِيَدِي، فَلَمَّا أَرَدْنَا أَنْ نَخْرُجَ، قُلْتُ: يَا رَسُولَ اللَّهِ، إِنَّكَ قُلْتَ: «لَأُعَلِّمَنَّكَ أَعْظَمَ سُورَةٍ مِنَ الْقُرْآنِ» قَالَ: «الْحَمْدُ لِلَّهِ رَبِّ الْعَالَمِين، هِيَ السَّبْعُ الْمَثَانِي، وَالْقُرْآنُ الْعَظِيمُ الَّذِي أُوتِيتُهُ» [4] މާނައީ: [ތިބާ މިސްކިތުން ނުކުމެވަޑައިގަތުމުގެ ކުރީގައި، ކީރިތި ޤުރްއާނުގައިވާ އެންމެ މަތިވެރި ސޫރަތަކީ ކޮބައިކަން ތިމަން ރަސޫލާ ތިބާއަށް ވިދާޅުވެދެއްވަންތޯއެވެ؟] ފަހެ، މި ފަދައިން ޙަދީޘުކުރެއްވުމަށް ފަހު، ތިމަންގެ އަތުގައި އެ ރަސޫލާ ހިއްޕެވިއެވެ. އެއަށްފަހު، ތިމަންމެންނަށް މިސްކިތުން ނުކުމެވުމާ ކައިރިވުމުން ތިމަން ދެންނެވީމެވެ. [ އޭ اللهُގެ ރަސޫލާއެވެ! ހަމަކަށަވަރުން، ކީރިތި ޤުރްއާނުގައިވާ އެންމެ މަތިވެރި ސޫރަތަކީ ކޮބައިކަން އަޅުގަނޑަށް އުނގަންނަވައިދެއްވާނޭ ކަމުގައި، އިބަ ރަސޫލާ ވިދާޅުވީމު ނޫންތޯއެވެ؟] ޙަދީޘުކުރެއްވިއެވެ. [އެއީ، (الْحَمْدُ لِلّهِ رَبِّ الْعَالمَِيْن) މި ސޫރަތެވެ. އެ ސޫރަތަކީ، ކީރިތި ޤުރްއާނުގެ އާޔަތްތަކުގެ ތެރެއިން ގިނަގިނައިން ތަކުރާރުކޮށް ކިޔެވޭ ހަތް އާޔަތެވެ. އަދި މާތްކަމާއި އިތުރުކަން ބޮޑު ކީރިތި ޤުރްއާނުގެ އެހެނިހެން އާޔަތްތައް ވެސް، ތިމަން ރަސޫލާއަށް ދެއްވުނެވެ.] ކައު އިތުރު ރަސޫލާގެ އަރިހުގައި ހުންނަވައިގެން، أُبَيُّ بْنِ كَعْبٍ h سُورَةُ الْفَاتِحَة ކިޔަވައިވިދާޅުވުމުން ޙަދީޘުކުރެއްވިއެވެ. «وَالَّذِي نَفْسِي بِيَدِهِ، مَا أُنْزِلَ فِي التَّوْرَاةِ، وَلَا فِي الْإِنْجِيلِ، وَلَا فِي الزَّبُورِ، وَلَا فِي الْفُرْقَانِ مِثْلُهَا، إِنَّهَا السَّبْعُ الْمَثَانِي، وَالْقُرْآنُ الْعَظِيمُ الَّذِي أُعْطِيتُ»[5] މާނައީ: [ތިމަން ރަސޫލާގެ ފުރާނަފުޅު، އެ إِلٰهُގެ އަތްޕުޅުގައިވާ، إِلٰهُގެ ޛާތުފުޅު ގަންދެއްވައި ވިދާޅުވަމެވެ. ތައުރާތުގައި ވެސް، އިންޖީލުގައި ވެސް، ޒަބޫރުގައި ވެސް އަދި، ކީރިތި ޤުރްއާނުގައި ވެސް، سُورَةُ الْفَاتِحَةِއާ އެއްފަދަ އެހެން ސޫރަތެއް ނުވެއެވެ. ހަމަކަށަވަރުން، އެ ސޫރަތަކީ، ކީރިތި ޤުރްއާނުގެ އާޔަތްތަކުގެ ތެރެއިން ގިނަގިނައިން ތަކުރާރުކޮށް ކިޔެވޭ ހަތް އާޔަތެވެ. އަދި މާތްކަމާއި އިތުރުކަން ބޮޑު، ކީރިތި ޤުރްއާނުގެ އެހެނިހެން އާޔަތްތައް ވެސް، ތިމަން ރަސޫލާއަށް ދެއްވުނެވެ.] اِبْنُ عَبَّاسٍ h ވިދާޅުވިކަމުގައި ރިވާވެގެން ވެއެވެ. «بَيْنَمَا جِبْرِيلُ قَاعِدٌ عِنْدَ النَّبِيِّ صَلَّى اللهُ عَلَيْهِ وَسَلَّمَ، سَمِعَ نَقِيضًا مِنْ فَوْقِهِ، فَرَفَعَ رَأْسَهُ، فَقَالَ: «هَذَا بَابٌ مِنَ السَّمَاءِ فُتِحَ الْيَوْمَ لَمْ يُفْتَحْ قَطُّ إِلَّا الْيَوْمَ، فَنَزَلَ مِنْهُ مَلَكٌ، فَقَالَ: هَذَا مَلَكٌ نَزَلَ إِلَى الْأَرْضِ لَمْ يَنْزِلْ قَطُّ إِلَّا الْيَوْمَ، فَسَلَّمَ، وَقَالَ: أَبْشِرْ بِنُورَيْنِ أُوتِيتَهُمَا لَمْ يُؤْتَهُمَا نَبِيٌّ قَبْلَكَ: فَاتِحَةُ الْكِتَابِ، وَخَوَاتِيمُ سُورَةِ الْبَقَرَةِ، لَنْ تَقْرَأَ بِحَرْفٍ مِنْهُمَا إِلَّا أُعْطِيتَهُ » [6] މާނައީ: އެއް ދުވަހަކު، جِبْرِيلُ u ވަޑައިގެން، رَسُولُ الله rގެ އަރިހުގައި އިންނަވަނިކޮށް، جِبْرِيلُ uގެ އިސްތަށިފުޅާ ދިމާ މަތީން ވަރަށް ގަދަ އަޑެއް އިވުނެވެ. އެ ހިނދު، جِبْرِيلُ uގެ އިސްތަށިފުޅު މައްޗަށް އުފުއްލަވައިލެއްވުމަށް ފަހު، ވިދާޅުވިއެވެ. އެ އިވުނީ، އުޑުގެ ދޮރުކޮޅެއް މިއަދު ހުޅުއްވެވުނު އަޑެވެ. އަދި މިއަދު ނޫނީ، އެ ދޮރުކޮޅު ފަހަރެއްގައި ވެސް ނުހުޅުއްވެވެއެވެ. ދެންފަހެ، އެ ދޮރުކޮޅުން މަލާއިކަތަކު ފައިބައިވަޑައިގެންނެވިއެވެ. އެ ހިނދު، جِبْرِيلُ u ވިދާޅުވިއެވެ. މި ހުންނެވީ، ބިމަށް ފައިބައިވަޑައިގެންނެވި މަލާއިކަތާއެވެ. މިއަދު ނޫނީ، ދުވަހަކު ވެސް، އެ މަލާއިކަތާ ބިމަށް ފައިބައިވަޑައިގެންފައެއް ނުވެއެވެ. އެ ހިނދު، އެ މަލާއިކަތާ ވަޑައިގެން ސަލާމްކުރެއްވިއެވެ. އަދި رَسُولُ اللهِ rއާ މުޚާޠަބުކުރައްވައި ވިދާޅުވިއެވެ. ތިބާއަށް ދެއްވިގެންވާ ދެ ނޫރާ މެދުގައި އުފައުފުޅުކުރައްވާށެވެ! އެއީ، އިބަ ރަސޫލާގެ ކުރީން އެއްވެސް ނަބިއްޔަކަށް ދެއްވުނު އެއްޗެއް ނޫނެވެ. އެއީ، فَاتِحَةُ الْكِتَابِއާއި، سُورَةُ الْبَقَرَةِގެ ފަހު ދެ އާޔަތެވެ. ފަހެ، އެ އާޔަތްތަކުގައިވާ އެންމެ އަކުރެއް، އިބަ ރަސޫލާ ކިޔަވައިވިދާޅުވިއަސް، އޭގައިވާ މަތިވެރި ދަރަޖަ، އިބަ ރަސޫލާއަށް ލިބިވަޑައިނުގެން ނުދާހުއްޓެވެ. އަދި ފުރިހަމަ އީމާންކަމާ އެކުގައި އެ އާޔަތްތައް ކިޔެވި ކޮންމެ މުސްލިމަކަށް ވެސް ނުލިބި ނުދާހުއްޓެވެ.] سُورَةُ الْفَاتِحَةِ ކިޔެވުމަކީ، ޖިސްމާނީ ބަލިތަކަށް ޝިފާ ލިބޭ ކަމެއް ކަން ސުންނަތުންނާއި ތަޖުރިބާއިން ސާބިތުވެއެވެ.\nعَنْ أَبِي سَعِيدٍ الْخُدْرِيِّ، قَالَ: نَزَلْنَا مَنْزِلًا، فَأَتَتْنَا امْرَأَةٌ فَقَالَتْ: إِنَّ سَيِّدَ الْحَيِّ سَلِيمٌ، لُدِغَ، فَهَلْ فِيكُمْ مِنْ رَاقٍ؟ فَقَامَ مَعَهَا رَجُلٌ مِنَّا، مَا كُنَّا نَظُنُّهُ يُحْسِنُ رُقْيَةً، فَرَقَاهُ بِفَاتِحَةِ الْكِتَابِ فَبَرَأَ، فَأَعْطَوْهُ غَنَمًا، وَسَقَوْنَا لَبَنًا، فَقُلْنَا: أَكُنْتَ تُحْسِنُ رُقْيَةً؟ فَقَالَ: مَا رَقَيْتُهُ إِلَّا بِفَاتِحَةِ الْكِتَابِ قَالَ فَقُلْتُ: لَا تُحَرِّكُوهَا حَتَّى نَأْتِيَ النَّبِيَّ صَلَّى اللهُ عَلَيْهِ وَسَلَّمَ، فَأَتَيْنَا النَّبِيَّ صَلَّى اللهُ عَلَيْهِ وَسَلَّمَ فَذَكَرْنَا ذَلِكَ لَهُ، فَقَالَ: «مَا كَانَ يُدْرِيهِ أَنَّهَا رُقْيَةٌ؟ اقْسِمُوا وَاضْرِبُوا لِي بِسَهْمٍ مَعَكُمْ» [7]\nމާނައީ: أَبُو سَعِيدٍ الْخُدْرِيِّ hގެ އަރިހުން ރިވާވެގެން ވެއެވެ. އެ ޞަޙާބީ ވިދާޅުވިއެވެ. ތިމަންމެން ކުރި ދަތުރެއްގެ މަތީގައި ކޮންމެވެސް ތަނަކަށް ފޭބީމުއެވެ. އެ ވަގުތު އެ ތަނަށް އަންހެނަކު އައެވެ. އަދި އެ އަންހެން މީހާ ބުންޏެވެ. “މި ސަހަރުގެ ވެރިޔާގެ ގަޔަށް ބިޗުލެއް ކަހަލަ އެއްޗެއްގެ ވިހަ ކައްޓެއް ހެރިއްޖެއެވެ. ފަހެ، ތިޔަބައިމީހުންގެ ތެރޭގައި ރުޤްޔާކުރާ މީހަކު ވޭހެއްޔެވެ؟] ދެން، އެ އަންހެން މީހާއާ އެކު ތިމަންމެންގެ ތެރެއިން ކޮންމެވެސް ބޭފުޅަކު ވަޑައިގަތެވެ. އަދި އެ ބޭފުޅަކީ، ރުޤްޔާކުރައްވާން ފުރިހަމައަށް ދެނެވަޑައިގަންނަވާ ބޭފުޅަކު ކަމަކަށް ތިމަންމެން ހީއެއް ނުކުރަމެވެ. ދެން، އެ ބޭފުޅަކު ވަޑައިގެން ސޫރަތުލް ފާތިޙާ ކިޔަވައިވިދާޅުވެ ރުޤްޔާކުރެއްވިއެވެ. ދެން، ކަށިހެރި ވިހަވެފައިވާ މީހާއަށް ޝިފާލިބި އެ ބަލި ފަސޭހަވިއެވެ. އަދި އެ ކަމަށް ޓަކައި އެ ބޭފުޅަކަށް ބަކަރިތަކެއް ދިނެވެ. އަދި އޭގެ އިތުރަށް ތިމަންމެން ބޯނޭ ކިރު ވެސް ދިނެވެ. ދެން، އެ ތަނަށް ވަޑައިގެން ރުޤްޔާކުރެއްވި ޞަޙާބީއަށް ތިމަންމެން ދެންނެވީމެވެ. [ރުޤްޔާކުރައްވާން ތިބާ ދެނެވަޑައިގަންނަވަމުތޯއެވެ؟] ދެން އެ ޞަޙާބީ ވިދާޅުވިއެވެ. [ސޫރަތުލް ފާތިޙާ ފިޔަވައި އިތުރު އެއްޗެއް ތިމަން ނުކިޔަވަމެވެ.] ދެން، އެ ތާނގައި ތިއްބެވި ޞަޙާބީންނަށް ތިމަން ދެންނެވީމެވެ. رَسُولُ اللهِ rގެ އަރިހަށް ދެވޭނދެން އެބައިމީހުން ދިން ބަކަރިތަކަށް އެއްވެސް ގޮތެއް ނަހައްދަވާށެވެ! ދެންފަހެ، ތިމަންމެންނަށް މަދީނާއަށް އާދެވުމުން، رَسُولُ الله rގެ އަރިހަށް ތިމަންމެން ދިޔައީމެވެ. އަދި އެ ހިނގި ކަންތައްތަކުގެ ވާހަކަ، އެ ރަސޫލާގެ އަރިހުގައި ތިމަންމެން ދެންނެވީމެވެ. ދެން، އެ ކަން އެ ގޮތަށް ކުރައްވާން އެނގިވަޑައިގެންނެވި ކަމާ މެދު އަޖައިބުވެވަޑައިގެން ހުންނަވައި، ކައު އިތުރު ރަސޫލާ ޙަދީޘުކުރެއްވިއެވެ. [سُورَةُ الْفَاتِحَةِ އަކީ ރުޤްޔާއެއް ކަން އެ ޞަޙާބީއަށް އެނގިވަޑައިގަތީ ކިހިނަކުންހެއްޔެވެ! އެ ބަކަރިތައް ބައްސަވާށެވެ! އަދި އެއިން ބައެއް، ތިމަން ރަސޫލާއަށް ވެސް ދެއްވާށެވެ!] سُورَةُ الْفَاتِحَة ކިޔެވުމަކީ، اللهُ Iގެ ޙަޟްރަތުގައި ބަސްދަންނަވައި މުނާޖާދެންނެވޭ ކަމެކެވެ. أَبُو هُرَيْرَةَ h ރިވާކުރައްވައިފައިވާ ޙަދީޘުފުޅެއްގައި އައިސްފައި ވެއެވެ. رَسُولُ اللهِ r ޙަދީޘުކުރެއްވިއެވެ. اللهُ I ވަޙީކުރެއްވިއެވެ. «قَسَمْتُ الصَّلَاةَ بَيْنِي وَبَيْنَ عَبْدِي نِصْفَيْنِ، وَلِعَبْدِي مَا سَأَلَ، فَإِذَا قَالَ الْعَبْدُ: (الْحَمْدُ لِلَّهِ رَبِّ الْعَالَمِينَ) قَالَ اللهُ تَعَالَى: حَمِدَنِي عَبْدِي، وَإِذَا قَالَ: (الرَّحْمَنِ الرَّحِيمِ) قَالَ اللهُ تَعَالَى: أَثْنَى عَلَيَّ عَبْدِي، وَإِذَا قَالَ: (مَالِكِ يَوْمِ الدِّينِ) قَالَ: مَجَّدَنِي عَبْدِي، فَإِذَا قَالَ: (إِيَّاكَ نَعْبُدُ وَإِيَّاكَ نَسْتَعِينُ) قَالَ: هَذَا بَيْنِي وَبَيْنَ عَبْدِي، وَلِعَبْدِي مَا سَأَلَ، فَإِذَا قَالَ: (اهْدِنَا الصِّرَاطَ الْمُسْتَقِيمَ صِرَاطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ) قَالَ: هَذَا لِعَبْدِي وَلِعَبْدِي مَا سَأَلَ» [8] މާނައީ: [ތިމަން إِلٰهއާއި ތިމަން إِلٰهُގެ އަޅާއާ ދެމެދު، ތިމަން إِلٰهُ ވަނީ، سُورَةُ الْفَاتِحَةِ ހަމަހަމައަށް ދެ ބަޔަކަށް ބައްސަވައިފައެވެ. އަދި، ތިމަން إِلٰهُގެ އަޅާ، ތިމަން إِلٰهُގެ ޙަޟްރަތުގައި އެދި ދެންނެވި ކަމެއް، ތިމަން إِلٰهُގެ އަޅާއަށް، ތިމަން إِلٰهُ ފުއްދަވައިދެއްވާހުށީމެވެ. ފަހެ، اللهُ Iގެ އަޅާ (الْحَمْدُ لِلَّهِ رَبِّ الْعَالَمِينَ) މި ފަދައިން ކިޔެވުމުން، اللهُ I ވަޙީކުރައްވާނެތެވެ. ތިމަން إِلٰهُގެ އަޅާ ތިމަން إِلٰهއަށް ޙަމްދުދަންނަވައިފިއެވެ. ދެން، اللهُ Iގެ އަޅާ (الرَّحْمَنِ الرَّحِيمِ) މި ފަދައިން ކިޔެވުމުން، اللهُ I ވަޙީކުރައްވާނެތެވެ. ތިމަން إِلٰهُގެ އަޅާ، ތިމަން إِلٰهއަށް ތަޢުރީފުކޮށް ޘަނާދަންނަވައިފިއެވެ. ދެން، اللهُ Iގެ އަޅާ (مَالِكِ يَوْمِ الدِّينِ) މި ފަދައިން ކިޔެވުމުން، اللهُ I ވަޙީކުރައްވާނެތެވެ. ތިމަން إِلٰهُގެ އަޅާ، ތިމަން إِلٰهُގެ މަތިވެރިވަންތަކަން ބަޔާންކޮށްފިއެވެ. ދެން، اللهُ Iގެ އަޅާ (إِيَّاكَ نَعْبُدُ وَإِيَّاكَ نَسْتَعِينُ) މި ފަދައިން ކިޔެވުމުން، اللهُ I ވަޙީކުރައްވާނެތެވެ. މި ކަމަކީ، ތިމަން إِلٰهُގެ އަޅާއާއި ތިމަން إِلٰهއާ ދެމެދުގައި އޮތް ކަމެކެވެ. ވީމާ، ތިމަން إِلٰهُގެ އަޅާއަށް އެ އަޅާ އެދުނު ކަމެއް ހުއްޓެވެ. ދެން، اللهُ Iގެ އަޅާ (اهْدِنَا الصِّرَاطَ الْمُسْتَقِيمَ صِرَاطَ الَّذينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ) މި ފަދައިން ކިޔެވުމުން، اللهُ I ވަޙީކުރައްވާނެތެވެ. މި ކަން މިވަނީ، ތިމަން إِلٰهُގެ އަޅާއަށް ޓަކައެވެ. އަދި ތިމަން إِلٰهُގެ އަޅާއަށް އެ އަޅާ އެދުނު ކަމެއް ހުއްޓެވެ.] أَبُو هُرَيْرَةَ hގެ އަރިހުން ރިވާވެގެން ވެއެވެ. رَسُولُ اللهِ r ޙަދީޘުކުރެއްވިއެވެ. «مَنْ صَلَّى صَلَاةً لَمْ يَقْرَأْ فِيهَا بِأُمِّ الْقُرْآنِ فَهِيَ خِدَاجٌ هِيَ خِدَاجٌ هِيَ خِدَاجٌ غَيْرُ تَمَامٍ» فَقِيلَ لِأَبِي هُرَيْرَةَ: إِنَّا نَكُونُ وَرَاءَ الْإِمَامِ؟ فَقَالَ: «اقْرَأْ بِهَا فِي نَفْسِكَ» [9] މާނައީ: [މީހަކު، سُورَةُ الْفَاتِحَةِ ނުކިޔަވައި ނަމާދެއް ކޮށްފި ކަމުގައި ވާނަމަ، ފަހެ، އެ ނަމާދު އުނިވެއްޖެއެވެ. އެ ނަމާދު އުނިވެއްޖެއެވެ. އެ ނަމާދު އުނިވެއްޖެއެވެ. ފުރިހަމައެއް ނުވެއެވެ.] ދެން އެ ހިނދު، أَبُو هُرَيْرَة hއަށް ދެންނެވުނެވެ. [ތިމަންމެން، އިމާމާގެ ފަހަތުގައި ތިބޭ އިރު، سُورَةُ الْفَاتِحَةِ ކިޔަވާނީ ކިހިނަކުންތޯއެވެ؟] ވިދާޅުވިއެވެ. [ތިބާގެ ހިތުން ތިބާ އެ ސޫރަތް ކިޔަވާށެވެ!] މި ސޫރަތް ބާވައިލެއްވުން عَلِيُّ بْنُ أَبِي طَالِبٍ hގެ އަރިހުން ރިވާވެފައިވާ ކަމުގައި، اَلْإِمِامُ الْوَاحِدِي ނަޤްލުކުރެއްވިއެވެ. رَسُولُ اللهِ rގެ މައްޗަށް ވަޙީ ބާވައިލައްވާން ފެއްޓެވިފައި ވަނިކޮށް، އެ ރަސޫލާ، ގެކޮޅުން ނުކުމެވަޑައިގެންފި ނަމަ، «يَا مُحَمَّدُ» މި ފަދައިން ކިޔައި އެ ސާހިބާއަށް ގޮވައިލެވޭ އަޑު އިވިވަޑައިގަންނަވާ ކަމުގައި ވިއެވެ. ވުމާއެކު، އެ ފަދައިން ގޮވައިލެވޭ އަޑު އިވިވަޑައިގެންފި ނަމަ، ބިރުފުޅުން ފިލާވަޑައިގަންނަވައެވެ. ދެން، އެ ޚަބަރު وَرَقَةُ بْنُ نَوْفَلއަށް ލިބިވަޑައިގަތުމުން ކައު އިތުރު ރަސޫލާއަށް ދެންނެވިއެވެ. [އެ ގޮތަށް، ތިބާއަށް ގޮވައިލެވޭ އަޑު އިވިވަޑައިގެންފިނަމަ، އެ ފަރާތަކުން ތިބާއަށް އެ ދަންނަވާ އެއްޗެއްގެ އަޑު ރަނގަޅަށް އެއްސެވުމަށް ޓަކައި ފިލާވަޑައިނުގެން، ސާބިތުވެވަޑައިގެން ހުންނަވާށެވެ!] عَلِيُّ بْنُ أَبِي طَالِب ވިދާޅުވިއެވެ. وَرَقَةُ بْنُ نَوْفَلُގެ އެ ވަޞިއްޔަތަށް ފަހު، އެއްފަހަރަކު ކައު އިތުރު ރަސޫލާ ގެކޮޅުން ނުކުމެވަޑައިގަތް ހިނދު «يَا مُحَمَّدُ» މި ފަދައިން ކިޔައި އެ ރަސޫލާއަށް ގޮވައިލެވުމުން، ޖަވާބުގައި «لَبَّيْكَ» މިފަދައިން ވިދާޅުވިއެވެ. އެ ފަދައިން ވިދާޅުވުމުން ދެންނެވުނެވެ. [ތިބާ ވިދާޅުވާށެވެ!] «أَشْهَدُ أَنْ لَا إِلٰهَ إِلَّا اللَّهُ وَأَشْهَدُ أَنَّ مُحَمَّدًا رَسُولُ اللَّهِ» މާނައީ: [ اللهُ މެނުވީ ޙައްޤުގޮތުގައި އަޅުކަންކުރެވޭ އެހެން އެއްވެސް ފަރާތެއް ނުވާ ކަމަށް އަޅު ހެކިވަމެވެ. އަދި مُحَمَّدٌ rއީ، اللهُގެ ރަސޫލާކަމަށް ވެސް އަޅު ހެކިވަމެވެ.] ދެން، އެއަށްފަހު ދެންނެވުނެވެ. [ތިބާ ވިދާޅުވާށެވެ!] (اَلْحَمْدُ لِلَّهِ رَبِّ الْعَالَمِينَ) (الرَّحْمَنِ الرَّحِيمِ) (مَالِكِ يَوْمِ الدِّينِ) (إِيَّاكَ نَعْبُدُ وَإِيَّاكَ نَسْتَعِينُ) މިހެން ގޮސް سُورَةُ الْفَاتِحَة ނިމޭންދެން ކިޔައިދެއްވުނެވެ. [10]\n...\nبِسْمِ اللَّهِ الرَّحْمَٰنِ الرَّحِيمِ\n(1) اللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދި ހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙުމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ. ދަންނާށެވެ! ކޮންމެ ހެޔޮކަމެއް ކުރުމަށް ފަށައިގަތުމުގައި، اللهُ Iގެ ނަންފުޅުގަތުމުގެ ގޮތުން ބިސްމި ކިޔުމަކީ، އެ إِلٰهُގެ ޙަޟްރަތުން އައިސްފައިވާ އިރްޝާދެކެވެ. عَنْ ابْنِ عَبَّاسٍ h قَالَ: «أَوَّلُ مَا نَزَلَ جِبْرِيلُ عَلَى مُحَمَّدٍ قَالَ: يَا مُحَمَّدُ اِسْتَعِذْ، قُلْ: أَسْتَعِيذُ بِالسَّمِيعِ الْعَلِيمِ مِنَ الشَّيْطَانِ الرَّجِيمِ، ثُمَّ قَالَ: قُلْ: (بِسْمِ اللهِ الرَّحْمٰنِ الرَّحِيمِ) [11] މާނައީ: اللهُ I އެ ދެބަފައިކަލުންނަށް ރުއްސުންލެއްވި އިބްނު ޢައްބާސް ވިދާޅުވިއެވެ. “مُحَمَّدٌ rގެ އަރިހަށް، جِبْرِيلُ u އެންމެ ފުރަތަމަ ފައިބައިވަޑައިގެންނެވި ފަހަރު ވިދާޅުވިއެވެ. އޭ مُحَمَّدٌ rއެވެ! ރައްކައުތެރިކަމަށް އެދިވަޑައިގަންނަވާށެވެ! އަދި ވިދާޅުވާށެވެ! އެންމެހައި ހެޔޮކަމަކުން ދުރުކުރެއްވިގެންވާ ޝައިޠާނާގެ ނުބައިކަމުން ސަލާމަތްވުމަށް ޓަކައި، ހުރިހައި އަޑުތަކެއް މޮޅަށް އައްސަވައިވޮޑިގެންވާ އަދި ހުރިހައި ކަމެއް މޮޅަށް ދެނެވޮޑިގެންވާ إِلٰهُގެ ޙަޟްރަތުން މި އަޅާ ރައްކައުތެރިކަން ލިބިގަންނަމެވެ.] އެއަށްފަހު، جِبْرِيلُ u ވިދާޅުވިއެވެ. “އަދި ވިދާޅުވާށެވެ! ރަޙްމާންވަންތަ އަދި ރަޙީމުވަންތަ اللهُ Iގެ އިސްމުފުޅުގެ ބަރަކާތުން އަޅު ފަށަމެވެ.” މިއެވެ. ވުމާއެކު، ކޮންމެ ހެޔޮ ކަމެއް ކުރާން ފަށައިގަންނައިރު ބިސްމި ކިޔުމަށް އިރްޝާދުދެއްވައި، رَسُولُ اللهِ r ޙަދީޘުކުރެއްވިއެވެ. «كُلُّ أَمْرٍ ذِي بَالٍ لَا يُبْدَأُ فِيهِ بِبِسْمِ اللهِ الرَّحْمٰنِ الرَّحِيمِ؛ فَهُوَ أَبْتَرُ»[12] މާނައީ: [އެ ކަމެއްގެ ނަތީޖާ ރަނގަޅުވުމަށް އެދޭ ކޮންމެ ހެޔޮ ކަމެއް ބިސްމީގެ ބަރަކާތުން ނުފަށާނަމަ، އެ ކަމަކީ އެއްވެސް ބަރަކާތެއްނުވާ ކަމެކެވެ.] އެހެންކަމުން، މުޞްޙަފު ލިޔާންފެށިފައި ވަނީ (بِسْمِ اللهِ الرَّحْمٰنِ الرَّحِيمِ) އިންނެވެ. އަދި އެކިއެކި ރަސްރަސްކަލުންނަށާއި އަމީރުންނަށް، رَسُولُ اللهِ r ފޮނުއްވި އެކިއެކި ފަތްކޮޅުތަކާއި، ސިޓީފުޅުތަކާއި، ކީރިތި ރަސޫލާ ލިޔުއްވި އެކިއެކި ލިޔުއްވުންތައް ފައްޓަވައިފައި ވަނީ، (بِسْمِ اللهِ الرَّحْمٰنِ الرَّحِيمِ) އިންނެވެ. އަދި ސަބާގެ ރަނިކަމަނާ بَلْقِيسއަށް، سُلَيْمَانُ u ސިޓީފުޅު ލިއުއްވި އިރު އެ ސިޓީފުޅު ފެއްޓެވީ ވެސް (بِسْمِ اللهِ الرَّحْمٰنِ الرَّحِيمِ) އިންނެވެ. [13] ދަންނާށެވެ! سُورَةُ التَّوْبَة ފިޔަވައި، ކީރިތި ޤުރްއާނުގެ އެހެނިހެން ސޫރަތްތައް ފަށާއިރު، ބިސްމި ލިޔުއްވައިފައި ވަނީ، އެ ސޫރަތްތައް ފަށާއިރު، ބިސްމި ލިޔުމާއި ކިޔުމަކީ، މުސްތަޙައްބު ކަމަކަށް ވާތީއެވެ. ނަމަވެސް، سُورَةُ التَّوْبَة ފަށާއިރު، ބިސްމި ލިޔުއްވައިފައި ނުވަނީ، އެ ސޫރަތް ފަށާއިރު، ބިސްމި ލިޔުމާއި ކިޔުމަކީ މަކްރޫހަ ކަމަކަށް ވާތީއެވެ. ޝައްކެއްނެތެވެ. ބިސްމިއަކީ سُورَةُ النَّمْلُގެ އާޔަތެއްގެ އެއްބައެވެ. [14] އަދި ބިސްމިއަކީ، سُورَةُ التَّوْبَةގެ އާޔަތެއް ނޫންކަމާ މެދު ހުރިހައި ޢިލްމުވެރީން ވެސް އެއްބަސްވެވަޑައިގެންފައި ވެއެވެ. ނަމަވެސް، ބިސްމިއަކީ، އެހެން ސޫރަތްތަކުގެ އާޔަތެއްކަމާ މެދު ޢިލްމުވެރީންގެ ރައުޔު ތަފާތުވެގެން ވެއެވެ. ބައެއް ޢިލްމުވެރީންގެ ނަޒަރުގައި، ބިސްމިއަކީ ހަމައެކަނި سُورَةُ النَّمْلُގެ އާޔަތެއްގެ އެއްބައެވެ. އަނެއްބައި ޢިލްމުވެރީންގެ ނަޒަރުގައި، ބިސްމިއަކީ سُورَةُ الْفَاتِحَةِގެ ފުރަތަމަ އާޔަތެވެ. އަދި سُورَةُ النَّمْلِ ގެ އާޔަތެއްގެ އެއްބައެވެ. އަނެއްބައި ޢިލްމުވެރީންގެ ނަޒަރުގައި، ބިސްމިއަކީ سُورَةُ التَّوْبَة ފިޔަވައި އެހެން ކޮންމެ ސޫރަތެއްގެ ފުރަތަމަ އާޔަތެވެ. އަދި سُورَةُ النَّمْلِގެ އާޔަތެއްގެ އެއްބައި ވެސް މެއެވެ. اَلْإِمَامُ الشَّافِعِيގެ ރައުޔަކީ ވެސް މިއެވެ. ކޮންމެއަކަސް، ބިސްމިއާ މެދު ޢިލްމުވެރީންގެ ރައުޔު ތަފާތުވެފައި ވަނީ، ބައެއް ޤިރާއަތްތަކުގައި سُورَةُ التَّوْبَةِ ފިޔަވައި ކޮންމެ ސޫރަތެއްގެ ކުރީގައި ބިސްމިކިޔުން ސާބިތުވެފައި، އަނެއްބައި ޤިރާއަތްތަކުގައި ބިސްމިކިޔުން ސާބިތުވެފައި ނުވާތީއެވެ. ކަން މިހެން ހުރުމާ އެކު، އެއިން ކޮންމެ ޤިރާއަތަކަށް ކިޔެވިކަމުގައި ވިއަސް އެ ކިޔެވުން ޞައްޙަވާނެއެވެ. [15] ބިސްމީގައިވާ ލަފްްޒުތަކުގެ ތެރެއިން އެކިއެކި ލަފްޒުގެ މާނަ ތިރީގައި މި ވަނީއެވެ. ޢިލްމުވެރީން ވިދާޅުވެފައިވާ ގޮތުގައި، (بِسْمِ اللهِ) މި ޢިބާރާތުގައި މިވާ (ب)އަކީ، އެހީއާއި ވާގިލިބިގަތުމުގެ މާނައިގައި ބޭނުންކުރެވޭ (ب)އެވެ. (اِسْمُ) މި ލަފްޒުގެ މާނައަކީ ނަމެވެ. (اللهُ) މިއީ، ހަމައެކަނި اللهُ Iގެ ޛާތުފުޅަށް ޚާއްޞަ ނަންފުޅެކެވެ. [16] ދެން، (ب)ގެ ފަހަތަށް އަނެއް ދެ ލަފްޒު ގުޅައިލުމުން އެކުލެވެނީ (بِسْمِ اللهِ) މި ޢިބާރާތެވެ. މާނައަކީ، اللهُ Iގެ މަތިވެރި ޛާތުފުޅާއި އެ ޛާތުފުޅު ސިފަކުރެވޭ ކޮންމެ ސިފަފުޅަކުން ބަރަކާތާއި ވާގިއެދޭ ޙާލުގައި، އެ إِلٰهُގެ އިސްމުފުޅުން ފަށަމެވެ. މިއެވެ. ބަޔާންވެދިޔަ ފަދައިން، (اللهُ) މި އިސްމުފުޅަކީ، ހަމައެކަނި اللهُ Iގެ ޛާތުފުޅަށް ޚާއްޞަ އިސްމުފުޅެކެވެ. ވީމާ، އެ އިސްމުފުޅު އެއްވެސް މަޚްލޫޤަކަށް ކިޔުން ހުއްދަވެގެނެއް ނުވެއެވެ. ދަންނާށެވެ! (اللهُ) މި އިސްމުފުޅު ނެގިފައި ވަނީ (اَلْإِلٰهُ) މި އިސްމުންނެވެ. ޢަރަބި ބަހުގައި (اَلْإِلٰهُ) މި އިސްމު ބޭނުންކުރެވެނީ، ޙައްޤު ގޮތުގައި ވިއަސް، ބާޠިލު ގޮތުގައި ވިއަސް މީސްތަކުން އަޅުކަންކުރާ ކޮންމެ ފަރާތަކަށެވެ. ކަން މިހެން ހުރުމާ އެކު ވެސް (اَلْإِلٰهُ) މި އިސްމު ކިޔުން މުސްލިމުންގެ މެދުގައި ޢާންމުވެފައި ވަނީ، ހަމަ އެކަނި އެ ފަރާތަކަށް އަޅުކަންކުރުން ޙައްޤުވެގެންވާ، اللهُ Iއަށެވެ. (اَلرَّحْمٰنއާއި اَلرَّحِيْمއާއި) މި ދެ އިސްމުފުޅަކީ، (رَحْمَة) މި ކަލިމައިން ނެގިފައިވާ ދެ އިސްމުފުޅެވެ. (رَحْمَة)ގެ މާނައަކީ އޯގާވެރިކަމެވެ. ކަން މިހެން ހުރުމާ އެކު ވެސް، (اَلرَّحْمٰن) މި އިސްމުފުޅުގެ މާނަ، (اَلرَّحِيْم) މި އިސްމުފުޅުގެ މާނައަށްވުރެން މާ ތަނަވަސްވެގެން ވެއެވެ. (اَلرَّحْمٰن) މި އިސްމުފުޅުގެ މާނައަކީ: އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. (اَلرَّحِيْم) މި އިސްމުފުޅުގެ މާނައަކީ: އާޚިރަތް ދުވަހުން، ހަމައެކަނި މުއުމިނުތަކުންނަށް ނުހަނު އޯގާވަންތަ ރަޙީމުވަންތަ إِلٰهއެވެ. ދަންނާށެވެ! اللهُ I ފިޔަވައި އެހެން ފަރާތަކަށް (رَحْمٰن) މި އިސްމުފުޅު ނިސްބަތްކުރުން ހުއްދަވެގެނެއް ނުވެއެވެ. [17]","[1]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\n[2]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\n[3]- صَفْوَةُ التَّفَاسِيرِ لِلشَّيْخِ مُحَمَّدُ عَلِي الصَّابُونِي\n[4]- صَحِيحُ الْجَامِعِ لِلْإِمَامِ الْبُخَارِي\n[5]- مُسْنَدُ  الْإِمَامِ أَحْمَدَ بْنِ حَنْبَل وَصَحَّحَهُ الْأَلْبَانِي  \n[6]- صَحِيحُ الْإِمَامِ مُسْلِم\n[7]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِم\n[8]- صَحِيحُ الْإِمَامِ مُسْلِم\n[9]- صَحِيحُ الْإِمَامِ مُسْلِم\n[10]- تَفْسِيرُ الْوَسِيطُ لِلْإِمَامُ  الْوَاحِدِي  \n[11]- تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي\n[12]- قَالَ الْهِنْدَاوِي فِي كَشْفِ الْخَفَاءِ أَنَّ الْحَدِيثَ حَسَنٌ وَقَالَ الْإِمَامُ ابْنُ بَازٍ أَنَّ الْحَدِيثَ مِن بَابِ الْحَسَنِ لِغَيْرِهِ\n[13]- شَرْحُ اْلأُصُولِ الثَّلَاثَةِ لِلشَّيْخِ الْعَلاَّمَة مُحَمَّدِ بْنِ الْعُثَيْمِينِ\n[14]- فَتَاوَى الْإِمَامِ ابْنِ بَازٍ\n[15]- مُذَكِّرَةٌ فِي أُصُولِ الْفِقْهِ لِفَضِيلَةُ الشَّيْخِ مُحَمَّدِ الْأَمِينِ الشَّنْقِيطِي\n[16]- تَفْسِيرُ الْبَيَانِ لِلشَّيْخِ مُحَمَّدِ جَمِيلِ دِيدِي\n[17]- شَرْحُ الْأُصُولِ الثَّلَا ثَةِ لِلشَّيْخِ الْعَلاَّمَة مُحَمَّدِ بْنِ الْعُثَيْمِينِ"],["(2) އެންމެހައި ޙަމްދާއި، ޘަނާއާއި، ތަޢުރީފު ޙައްޤުވެގެން ވަނީ، ހަމައެކަނި ޢާލަމުތަކުގެ ވެރި، اللهُ Iއަށެވެ. (اَلْحَمْدُ) މި ލަފްޒުގެ މާނައަކީ ޙަމްދުހުއްޓެވެ. ޙަމްދަކީ، ޙަމްދުކުރެވޭ ފަރާތުގެ ރިވެތިކަމާއި، ފުރިހަމަކަމާއި، މާތްކަމުގެ ބޮޑުކަމުން، ދަރުމައަށް އެދި، ގަސްތުގައި ދުލުންކިޔާ ރިވެތި ޘަނާއެކެވެ. އަދި ނިޢުމަތެއްގެ ބަދަލުގައި ވިއަސް ނުވަތަ ނިޢުމަތެއްގެ ބަދަލުގައި ނޫނަސް ޙަމްދުކުރެވެއެވެ. ޙަމްދުކުރެވޭނީ ހަމައެކަނި ދުލުންނެވެ. ނަމަވެސް، ޝުކްރުކުރުމަށް ބަލާއިރު، ދުލުންނާއި، ހިތުންނާއި، ގުނަވަންތަކުން ވެސް ޝުކްރުކުރެވެއެވެ. އަދި، اللهُ Iއަށް އަޅުތަކުން ޝުކްރުކުރަނީ، އެ إِلٰهُ އެބައިމީހުންނަށް ދެއްވާ ނިޢުމަތްތަކަށް ޓަކައެވެ. ކޮންމެއަކަސް، ޙަމްދުކުރެވޭނީ ހަމައެކަނި الله Iއަށެވެ. އަދި އެންމެ މަތިވެރި ޘަނާއާއި ޝުކްރު ޙައްޤުވެގެން ވަނީ، ހަމައެކަނި އެ إِلٰهއަށެވެ. [18] (لِلَّهِ) މި ޢިބާރާތުގައި މިވާ (ل)ގެ މާނައަކީ އަށެވެ. (اللهُ) މި އިސްމުފުޅަކީ، މީގެ ކުރީގައި ވެސް ބަޔާންކުރެވިފައިވާ ފަދައިން، ހަމައެކަނި اللهُ Iގެ ޛާތުފުޅަށް ޚާއްޞަ އިސްމުފުޅެކެވެ. ވުމާއެކު (لِلَّهِ) މި ޢިބާރާތުގެ މާނައަކީ، اللهُ Iއަށެވެ. (رَبِّ الْعَالَمِين) މި ޢިބާރާތުގައި މިވާ ދެ ލަފުޒުގެ މާނައަކީ: اللهُ Iއީ އެންމެހައި ޢާލަމުތަކުގެ ވެރި إِلٰهއެވެ. (اَلرَّبُّ) މި އިސްމުފުޅަކީ، اللهُ Iގެ ރިވެތި ނަންފުޅުތައް (اَلْأَسْمَاءُ الْحُسْنَى)ގެ ތެރޭގައި ހިމެނޭ އިސްމުފުޅެކެވެ. މި އިސްމުފުޅުގެ މާނައަކީ: [އެންމެހައި ޢާލަމުތަކުގެ ވެރިޔާ] މިއެވެ. އެހެންކަމުން، މި އިސްމުފުޅު ބޭނުންކުރެވެނީ، އެންމެހައި ޢާލަމުތަކުގެ ވެރި އަދި ދުނިޔެއާއި އާޚިރަތުގެ ހުރިހައި ކަމެއް ތަދްބީރުކުރައްވައި ބަލަހައްޓަވާ އަދި ހަމައެކަނި އެ ފަރާތަކަށް އަޅުކަންކުރުން ޙައްޤުވެގެންވާ، اللهُ Iއަށެވެ. ވުމާއެކު، اللهُ I ނޫން އެހެން އެއްވެސް ފަރާތަކަށް އެ އިސްމުފުޅު ނިސްބަތްކުރުން ހުއްދަވާނީ، އެހެން ނަމަކާ ގުޅުވައިގެންނެވެ. މިސާލަކަށް، رَبُّ الْبَيْتِ މި ފަދައިން ކިޔުން ހުއްދައެވެ. މި ޢިބާރާތުގެ މާނައަކީ: [ ގޭގެ ވެރިޔާ] މިއެވެ. (اَلْعَالَمِين) މި ލަފްްޒަކީ (اَلْعَالَمُ) މި ލަފްޒުގެ ޖަމްޢުއެވެ. (اَلْعَالَمِين) މި ލަފްޒަކީ، اللهُ I ފިޔަވައި އެހެން ހުރިހައި ފަރާތަކާއި ތަކެއްޗަކަށް އާންމުގޮތެއްގައި ބޭނުންކުރެވޭ ލަފްޒެކެވެ. [19] އަދި ޚާއްޞަ ގޮތެއްގައި ބުއްދިހުރި ކޮންމެ ފަރާތަކަށް (اَلْعَالَمُ) މި ލަފްޒު ބޭނުންކުރެވެއެވެ. ވުމާއެކު، މަލާއިކަތުންގެ ޢާލަމު، ޖިންނީންގެ ޢާލަމު، އިންސީންގެ ޢާލަމު، މި ފަދައިން ކިޔައި، އެ ފަރާތްތަކަށް ނިސްބަތްކޮށް އެ ލަފްޒު ބޭނުންކުރެވެއެވެ. [20] އަދި އެ ޢާލަމުތަކުގެ ތެރެއިން ކޮންމެ ޢާލަމަކަށް ބޭނުންވާ ގިނަ ކަންތައްތައް އަނެއް ޢާލަމަކަށް ބޭނުންވާ ކަންތައްތަކާ މުޅީން ތަފާތެވެ. ދަންނާށެވެ! މި އާޔަތުގައި (اَلْعَالَمُ)ގެ ޖަމްޢު (اَلْعَالَمِين) މި ލަފްޒު ގެންނަވައިފައި ވަނީ، اللهُ Iގެ ރުބޫބިއްޔަވަންތަކަމުގެ ފުރިހަމަކަން ބަޔާންކުރެއްވުމަށް ޓަކައެވެ. އަދި الله Iއީ (رَبُّ الْعَالَمِين) ކަމަށް ވުމުން، އެންމެހައި މަޚްލޫޤުންނަށް ބޭނުންވާ ހުރިހައި ކަމަކާއި ތަކެއްޗެއް އުފައްދަވައި، އެ މަޚްލޫޤުންގެ ބޭނުންތައް ފުދޭނޭ ގޮތް ތަނަވަސްކޮށްދެއްވައިފައި ވެއެވެ. ވީމާ، اللهُ I، ބުއްދި ދެއްވައިފައިވާ އިންސީންނާއި ޖިންނީން، އެ ކަމާ މެދު ވިސްނައި ފިކުރުކޮށްފި ނަމަ، އެ إِلٰهُގެ ރުބޫބިއްޔަވަންތަކަމާއި، އުލޫހިއްޔަވަންތަކަން ޤަބޫލުކޮށް، އެންމެހައި އިންސީންނާއި ޖިންނީން ކުރާ ހުރިހައި އަޅުކަމެއް، އެ إِلٰهއަށް ޚާލިޞްކުރާން ޖެހޭނެއެވެ. [21] އަދި ދަންނާށެވެ! ކަންތައް ހުރީ ބަޔާންވެދިޔަ ފަދައިން ކަމަށް ވުމާ އެކު، އިންސީންނާއި ޖިންނީންގެ ތެރެއިން، އިސްލާމް ދީނުގެ އިމުން ބޭރުވެގަންނަ އެންމެހައި އުރެދުންތެރީންނަކީ ޝައިޠާނުންނެވެ. [22]","[18]- أيْسَرُ التَّفَاسِيرِ لِلشَّيْخِ أَبِي بَكْرِ الْجَزَائِرِي\n[19]- أيْسَرُ التَّفَاسِيرِ لِلشَّيْخِ أَبِي بَكْرِ الْجَزَائِرِي\n[20]- تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي\n[21]- تَفْسِيرُ أَسْمَاءِ اللهِ الْحُسْنَى لِعَبْدِ الرَّحْمَنِ السَّعْدِي\n[22]- اَلْمُعْجَمُ الْوَسِيطُ"],["(3) اللهُ Iއީ، އެ إِلٰهއަށް ކިޔަމަންގަތް އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ. އަދި ބިސްމީގެ މާނައިގައި ބަޔާންކުރެވުނު ފަދައިން، (اَلرَّحْمٰنއާއި اَلرَّحِيمއާއި) މި ދެ އިސްމުފުޅަކީ (رَحْمَة) މި ކަލިމައިން ނެގިފައިވާ ދެ އިސްމުފުޅެވެ. ވުމާއެކު ވެސް، (اَلرَّحْمٰن) މި އިސްމުފުޅުގައި އެކުލެވޭ، އެ إِلٰهގެ ރަޙްމަތްވަންތަކަން އެންމެހައި ޚަލްޤުތަކުންނަށް ޢާންމުވެ ޝާމިލުވެގެން ވެއެވެ. اللهُ Iއީ، رََحْمٰنُ الدُّنْيَا وَالْآخِرَةއެވެ. [23] އެހެންކަމުން، ދުނިޔޭގައި އެންމެހައި ޚަލްޤުތަކުންގެ މައްޗަށް، އެ إِلٰهُ ރަޙްމަތްވަންތަވެވޮޑިގަންނަވައި، އެންމެހައި ޚަލްޤުތަކުންގެ ބޭނުންތައް ފުއްދަވައި ދެއްވަތެވެ. އަދި އާޚިރަތް ދުވަހުން، ޢަދްލުވެރި ގޮތުގައި އެންމެހައި ޚަލްޤުތަކުންގެ ޙިސާބުބައްލަވައި އެބައިމީހުންގެ މައްޗަށް ރަޙްމަތްވަންތަވެވޮޑިގަންނަވަތެވެ. (اَلرَّحِيم) މި އިސްމުފުޅުގައި އެކުލެވިގެންވާ ރަޙްމަތްވަންތަކަން ޚާއްޞަވެގެން ވަނީ، ހަމައެކަނި، اللهُ Iއަށް ކިޔަމަންގަތް އަޅުންނަށެވެ. އެހެންކަމުން، އާޚިރަތް ދުވަހުން، އެބައިމީހުންގެ މައްޗަށް ރަޙްމަތްވަންތަވެވޮޑިގަންނަވައި، އެބައިމީހުންގެ ކުށްފާފަތައް ފުއްސަވައިދެއްވައި، އެބައިމީހުންނަށް ޢަފޫކުރައްވަތެވެ. ދަންނާށެވެ! اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ. ވުމާއެކު، އެ إِلٰهُގެ ރަޙްމަތަށް ބޭނުންވާކަމުގެ ޝުޢޫރު އަޅުތަކުންގެ ހިތުގައި އުފެދި، އެ ކަން އެބައިމީހުންގެ ޢަމަލުން ސާބިތުވާން ޖެހެއެވެ. އަދި، اللهُ Iއީ، އެންމެހައި ޢާލަމުތަކުގެ ވެރި رَبُّ ކަމުގައި ވާއިރު، އެ إِلٰهُގެ ހައިބަވަންތަކަން ހިތަށްވަދެ، އެންމެހައި އަޅުތަކުން ވެސް، އެ إِلٰهއަށް ބިރުވެތިވާން ޖެހެއެވެ.[24] އެހެންކަމުން، އެ إِلٰهُގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވުމަށް، އިސްވެދިޔަ ދެ އާޔަތުން ނުހަނު ބޮޑަށް ބާރު ލިބެއެވެ.","[23]- مُصَنَّفُ الْإِمَامِ ابْنِ أَبِي شَيْبَة\n[24]- تَفْسِيرُ الْقُرْآنِ الْعَظِيمِ لِلإِمَامِ ابْنِ كَثِيرٍ"],["(4) اللهُ Iއީ، އަޅުތަކުންގެ ޢަމަލުތަކުގެ ޙިސާބުބައްލަވައި، އެ ޢަމަލުތަކާ އެކަށޭނަ ޖަޒާދެއްވާ ޤިޔާމަތް ދުވަހުގެ ވެރި إِلٰهއެވެ. އެހެންކަމުން، އެ ދުވަހުގެ ހުރިހައި ކަމެއްމެ ޚާއްޞަވެ މިލްކުވެގެން ވަނީ، ހަމައެކަނި اللهُ Iއަށެވެ. އެ ކަން އެންގެވުމުގެ ގޮތުން، އެ ދުވަހުން، އެ إِلٰهُ ވަޙީކުރައްވާނެތެވެ. (لِمَنِ الْمُلْكُ الْيَوْمَ ) [25] މާނައީ: [މިއަދު، ރަސްކަމާއި ވެރިކަން މިލްކުވެ ޚާއްޞަވެގެން ވަނީ ކޮން ފަރާތަކަށްހެއްޔެވެ؟] މި ފަދައިން ވަޙީކުރައްވައި ސުވާލުކުރެއްވުމުން އެ ސުވާލަށް ޖަވާބުދޭނޭ ހަމަ އެއްވެސް ފަރާތެއް، އެ ދުވަހަކު ނުވާނެތެވެ. ދެން، އެ ސުވާލުގެ ޖަވާބުގައި، ޚުދު އެ إِلٰهُ ވަޙީކުރައްވާނެތެވެ. (لِلَّهِ الْوَاحِدِ الْقَهَّارِ) [26] މާނައީ: [ހަމަ އެކަނި އެއްކައުވަންތަ، ގަދަކީރިތިވަންތަ، ބާރުވެރިވަންތަ، اللهُ Iއަށެވެ.] ޤިޔާމަތް ދުވަހުން، ހުރިހައި ރަސްކަމަކާއި ވެރިކަމެއް ޚާއްޞަވެ މިލްކުވެގެން ވަނީ، ގަދަކީރިތިވަންތަ اللهُ Iއަށެވެ. ޝައްކެއްނެތެވެ. اللهُ Iއީ، އެ إِلٰهُގެ އަމުރުފުޅާއި އިރާދަފުޅާލައިގެން މެނުވީ، އެއްވެސް ކަމެއް ކައުނުގައި ނުހިނގާ އަދި ޚަލްޤުތަކުންގެ މައްޗަށް ގަދަވެވޮޑިގެންވާ، އެއްކައުވަންތަ إِلٰهއެވެ.[27]","[25]- سُورَةُ غَافِرٍ: 16\n[26]- سُورَةُ غَافِرٍ: 16\n[27]- تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي"],["(5) އަޅަމެން އަޅުކަންކުރަނީ އަދި ކުރާނީ ވެސް، ހަމައެކަނި އިބަ إِلٰهއަށެވެ. އަދި އަޅަމެން ވާގިއެދެނީ އަދި އެދޭނީ ވެސް، ހަމައެކަނި އިބަ إِلٰهُގެ ޙަޟްރަތުންނެވެ. އަދި ހުރިހައި އަޅުކަމެއް އަޅަމެން ޚާލިޞްކުރަނީ އަދި ކުރާނީ ވެސް، ހަމައެކަނި އިބަ إِلٰهއަށެވެ. އަދި، އިބަ إِلٰهُ ނޫން ފަރާތަކަށް އަޅަމެން އަޅުކަމެއް ނުކުރާނަމެވެ. އަދި، އިބަ إِلٰهُގެ ޙަޟްރަތުން މެނުވީ އަޅަމެން ވާތްގެއް ނޭދޭނަމެވެ. ހުރިހައި ކަމެއްމެ ވަނީ، އިބަ إِلٰهُގެ ބާރުވެރިވަންތަކަމުގެ ދަށުގައެވެ. އެއިން ކަމެއްގެ ތެރެއިން، ޛައްރެއްގެ މިންވަރު ވިއަސް، އެހެން އެއްވެސް ފަރާތަކަށް މިލްކުވެގެނެއް ނުވެތެވެ. [28] ބަޔާންވެދިޔަ މާނައަށް އިޝާރާތްކުރައްވައި، މި އާޔަތުގެ ތަފްސީރުގައި، اِبْنُ عَبَّاس h ވިދާޅުވެފައި ވެއެވެ. [ އޭ އަޅަމެންގެ رَبّއެވެ. އަޅަމެން، އިބަ إِلٰهُ، އެއްކައުވަންތަކުރަމުއެވެ. އަދި އަޅަމެން ބިރުވެތި ވަނީ، ހަމައެކަނި އިބަ إِلٰهއަށެވެ. އެހެން އެއްވެސް ފަރާތަކަށް ނޫނެވެ. އަދި، އިބަ إِلٰهއަށް ކިޔަމަންތެރިވުމުގައްޔާއި އަޅަމެން ކުރާ އެންމެހައި ކަންކަމުގައި އަޅަމެން ވާގިއެދެނީ އަދި އެދޭނީ ވެސް، ހަމައެކަނި އިބަ إِلٰهގެ ޙަޟްރަތުންނެވެ.] [29] ދަންނާށެވެ! ޢަރަބި ބަހުގައި اَلْعِبَادَةُ މި ލަފްޒުގެ މާނައަކީ އަޅުކަންކުރުމެވެ. އަޅުކަމަކީ، اللهُ  ރުހިވޮޑިގަންނަވާ އަދި ލޯބިވެވޮޑިގަންނަވާ ކޮންމެ ޢަމަލަކަށް އިސްލާމީ ޝަރީޢަތުގައި ކިޔާ ނަމެވެ. އެއީ، ކުރެވޭ ޢަމަލެއް، ބުނެވޭ ބަހެއް އަދި ހިތުގައި އޮންނަ ޞައްޙަ ނިޔަތެއް ކަމުގައި ވިއަސް މެއެވެ.[30] އަދި ކޮންމެ އަޅުކަމެއްމެ ޤަބޫލުކުރެއްވޭނީ، اللهُ ގެ ވަޖުހުފުޅުއަދައި ކުރެވޭ ކަމެއް ކަމުގައި އެ އަޅުކަން ވުމާ އެކު، ކައު އިތުރު ރަސޫލާ ދެއްކެވި ގޮތަށް، އެ އަޅުކަމެއް ކުރެވުމުންނެވެ.[31] ޢަރަބި ބަހުގައި اَلْعِبَادَةُ މި ލަފްޒު ނެގިފައި ވަނީ، اَلْعُبُودِيَّةُ މި ލަފްޒުންނެވެ. اَلْعُبُودِيَّةُގެ މާނައަކީ، ނިކަމެތިކަމާއި މަޑުމޮޅިކަމުގެ ނިހާޔަތެވެ.[32] ވީމާ، اللهُ އަށް ބިރުވެތިވާ ޙާލު، ލޯބިވެތިކަމާއި، މަޑުމައިތިރިކަމާއި، މަޑުމޮޅިކަމާ އެކު، ކޮންމެ މީހަކުމެ، އެ إِلٰهއަށް އަޅުކަންކުރާހުށިކަމެވެ.[33] އަދި ވާގިއެދުމަކީ، އަޅުކަމުގެ ތެރޭގައި ހިމެނޭ ކަމެއް ކަމުގައި ވުމާ އެކު ވެސް، މި އާޔަތުގައި ވާގިއެދުމުގެ ކުރިޔަށް އަޅުކަން އިސްކުރެވިފައި ވަނީ، ކޮންމެ އަޅުކަމެއްމެ ކުރެވޭނީ، اللهُ ގެ ވާގިފުޅާ ލައިގެން ކަމުގައިވާތީއެވެ.[34] ދަންނާށެވެ! އެއްކައުވަންތަ اللهُ  ފިޔަވައި، އެހެން އެއްވެސް ފަރާތަކަށް އެއްވެސް އަޅުކަމެއް ކުރުން ހުއްދަވެގެންނުވާކަން މި އާޔަތުން ރަނގަޅަށް އެނގި ސާބިތުވެއެވެ.[35]","[28]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[29]- تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي\n[30]- الْعُبُودِيَّةُ لِشَيْخِ الْإِسْلاَمِ ابْنِ تَيْمِيَة\n[31]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[32]- اَلْمُعْجَمُ الْوَسِيطُ \n[33]- إِعْلاَمُ الْمُوَقِّعِينَ عَنْ رَبِّ الْعَالمَِينَ  لِلْإِمَامِ ابْنِ الْقَيِّمِ\n[34]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[35]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(6) އަޅަމެންނަށް ސީދާ ތެދު މަގު ދައްކަވައި، އެ މަގުން ހިނގުމުގެ ތައުފީޤު އަޅަމެންނަށް ދެއްވައި، އިބަ إِلٰهُގެ ޙަޟްރަތަށް ދެވިއްޖައުމަށް ދާނދެން، އެ މަގުގައި އަޅަމެންގެ ފައިތިލަތައް ސާބިތުކުރައްވާނދޭވެ![36] ދަންނާށެވެ! ސީދާވެގެންވާ ތެދު މަގަކީ އިސްލާމް ދީނުގެ ތެދު މަގެވެ. ވީމާ، އެ ދީނުގައި އަންގަވައިފައިވާ ގޮތަށް އުޅުނު ކޮންމެ މީހަކަށްމެ، اللهُ ގެ ރުހިވޮޑިގަތުން ޙާޞިލުވެ، ސުވަރުގެއަށް ވާޞިލުވެވޭނޭ ކަން ކަށަވަރެވެ.[37] އަޅަމެންނަށް އެ ދީން އުނގަންނަވައި ދެއްވައި އެ މަގުން ހިނގާނޭ ގޮތުގެ އިރްޝާދުދެއްވީ، ނަބީކަމާއި ރަސޫލުކަން ޚަތިމުކުރެއްވި ރަސޫލާ مُحَمَّدٌ އެވެ. އެހެންކަމުން، އެ ދީން މަތީ ސާބިތުވެ ތިބުމުން މެނުވީ، އަޅަމެންނަށް ބާއްޖަވެރިކަން ލިބޭނޭ ހަމަ އެއްވެސް އެހެން ގޮތެއް ނެތެވެ.[38] اَلْهِدَايَة މި ލަފްޒުގެ މާނައަކީ ތެދު މަގެވެ. ތެދު މަގު ލިބެނީ ދެ ގޮތަކުންނެވެ. އެއް ގޮތަކީ، ތެދުމަގުން ހިނގުމުގެ ތައުފީޤު ލިބުމެވެ. ތައުފީޤު ދެއްވުމަކީ، اللهُ އަށް ޚާއްޞަވެގެންވާ ކަމެކެވެ. އަޅުތަކުންގެ ތެރެއިން، އެ إِلٰهُ ރުހިވޮޑިގަންނަވާ ކޮންމެ އަޅަކަށްމެ، ތެދުމަގުން ހިނގުމުގެ ތައުފީޤު، އެ إِلٰهُ ދެއްވަތެވެ. އެހެނީ ހަމަކަށަވަރުން، އަޅުތަކުންގެ ހިތްތަކަށް ތެދުމަގު ވެއްދެވުމުގެ ބާރު ލިބިވޮޑިގެންވަނީ، ހަމައެކަނި اللهُ އަށެވެ. އެ ކަމަށް އިޝާރާތްކުރައްވައި، اللهُ  ވަޙީކުރެއްވިއެވެ. (إِنَّكَ لاَ تَهْدِي مَنْ أَحْبَبْتَ وَلَكِنَّ اللهَ يَهْدِي مَنْ يَشَاءُ...)[39] މާނައީ: [ ހަމަކަށަވަރުން، އިބަ ރަސޫލާ ލޯބިފުޅުވާ މީހަކަށް، އިބަ ރަސޫލާއަކަށް ތެދުމަގެއް ނުދެއްކެވޭނެތެވެ. އެހެނެއްކަމަކު، اللهُ  އެދިވޮޑިގަންނަވާ އަޅަކަށް، އެ إِلٰهُ ތެދުމަގު ދައްކަވަތެވެ.] މި އާޔަތުގައި ބަޔާންކުރައްވައިފައި އެ ވަނީ، ތެދުމަގުން ހިނގުމުގެ ތައުފީޤު ލިބޭ ގޮތެވެ. ހިދާޔަތުގެ އަނެއް ގޮތަކީ، هِدَايَةُ الدِّلاَلَةِ وَالْإِرْشَادއެވެ. އެއީ، މީސްތަކުންނަށް ތެދު މަގު ދެއްކުމާއި އެ މަގުން ހިނގާނޭ ގޮތުގެ އިރްޝާދުދިނުމެވެ. އެހެންކަމުން، ރަސޫލުންނާއި، އެ ރަސޫލުންނާ ތަބާވި ޢިލްމުވެރީންނާއި، އިސްލާމް ދީނަށް ގޮވާ ކޮންމެ މީހަކީ ވެސް، މީސްތަކުންނަށް ހިދާޔަތުގެ މަގު ދައްކައި އިރްޝާދުދޭ މީހެކެވެ. އެ ކަމަށް އިޝާރާތްކުރައްވައި، اللهُ  ވަޙީކުރައްވައިފައި ވެއެވެ. ( وَإِنَّكَ لَتَهْدِي إِلَى صِرَاطٍ مُسْتَقِيم )[40] މާނައީ: [އަދި އިބަ ރަސޫލާ ތިޔަ މަގުދައްކަވަނީ، ސީދާވެގެންވާ ތެދުމަގަށްކަން ކަށަވަރެވެ.] އަދި ހިދާޔަތު ލިބޭ ދެ ގޮތަށްމެ، (اهْدِنَا الصِّرَاطَ الْمُسْتَقِيمَ) މި އާޔަތުން ދަލީލު ލިބެއެވެ.[41] އެހެނީ، ހެޔޮކަންތައްތައްކުރުމަށް ތައުފީޤުދެއްވަނީ، ހަމައެކަނި الله އެވެ. އަދި ތެދުމަގު ބަޔާންކޮށްދެއްވުމަށް ޓަކައި، މީސްތަކުންގެ ގާތަށް ރަސޫލުން ފޮނުއްވީ، اللهُ އެވެ. ދަންނާށެވެ! ޢަރަބި ބަހުގައި اَلصِرَاطُ المُسْتَقِيمއަކީ، އެއްވެސް ގުދުކަމެއް ނެތި ސީދާ ތެދަށް އޮންނަ މަގެވެ. އެހެންކަމުން، މި އާޔަތުގައި މިވާ اَلصِرَاطُ المُسْتَقِيمُގެ މުރާދަކީ، އިސްލާމް ދީނެވެ.[42] އެހެނީ، އެ ދީނުގެ މަގަކީ، އެއްވެސް ގުދުކަމެއް ނުވާ ސީދާ ތެދުމަގެވެ.","[36]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[37]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[38]- اَلتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[39]- سُورَةُ الْقَصَصِ : 56\n[40]- سُورَةُ الشُّورَى : 25\n[41]- تَفْسِيرُ الْقُرْآنِ الْعَظِيمِ لِلْإِمَامِ ابْنِ كَثِيرٍ\n[42]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(7) ސީދާވެގެންވާ ތެދުމަގަކީ، އިބަ إِلٰهُ އެ ފަރާތްތަކަށް ނިޢުމަތްދެއްވި ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންގެ މަގެވެ. އެ މަގަކީ، ޙައްޤުގެ މަގު އެނގި ތިބެމެ އެ މަގުން ނުހިނގުމުގެ ސަބަބުން، އިބަ إِلٰهُ އެ ބައެއްގެ މައްޗަށް ކޯފާލެއްވި މީހުންގެ މަގެއް ނޫނެވެ. އަދި ޙައްޤުގެ މަގު ނޭނގުމުގެ ސަބަބުން، މަގުފުރެދިފައިވާ މީހުންގެ މަގެއް ވެސް ނުމެ ނޫން މެއެވެ.[43] ދަންނާށެވެ! اللهُ  އެ ފަރާތްތަކަށް ނިޢުމަތްދެއްވި ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންނާއި، މި ހުރިހައި ފަރާތެއްމެ ސީދާވެގެންވާ ތެދުމަގުގައި ދެމިތިއްބެވިއެވެ. މި ކަމަށް އިޝާރާތްކުރައްވައި، اللهُ  ވަޙީކުރެއްވިއެވެ. (وَمَنْ يُطِعِ اللهَ وَالرَّسُولَ فَأُولٰئِكَ مَعَ الَّذِينَ أَنْعَمَ اللهُ عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَدَاءِ وَالصَّالِحِينَ وَحَسُنَ أُولَٰئِكَ رَفِيقاً)[44] މާނައީ: [އަދި، اللهُ އާއި، އެ إِلٰهُގެ ރަސޫލާއަށް ކިޔަމަންތެރިވެއްޖެ މީހާ ދަންނާށެވެ! ފަހެ، އެ މީހާ ވާހުށީ، اللهُ  އެ ބަޔަކަށް ނިޢުމަތް ދެއްވި މީހުން ކަމުގައިވާ ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންނާ އެކުގައެވެ. އަދި އެކުގައި އުޅުމަށް، އެއީ ހައުދަހައިވާ ރަނގަޅު ބަޔެކެވެ.] މި އާޔަތުގައި ވަޙީކުރައްވައިފައިވާ ގޮތުން، ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންނަކީ، اللهُ  އެ ބަޔަކަށް ހިދާޔަތުގެ މަގުން ހިނގުމުގެ ތައުފީޤުދެއްވައި ސުވަރުގޭގެ ނިޢުމަތްދެއްވި މީހުންނެވެ.[45] ދަންނާށެވެ! ޔަހޫދީންނަކީ، ޙައްޤު އެނގި ތިބެމެ ޙައްޤު ދޫކޮށްލުމުގެ ސަބަބުން، اللهُ ގެ ކޯފާ ޙައްޤުވި މީހުންނެވެ. އަދި ނަޞާރާއިންނަކީ، ނޭނގި ތިބެ ޙައްޤުގެ މަގުން އެއްކިބާވި މީހުންނެވެ. އެއީ، عِيسَى އާ މެދު ކަނޑައެޅި ބަޔާންވެގެންވާ މަގުފުރެދުމެއްގައި އެބައިމީހުން ވާތީއެވެ. ވީމާ، އެ ބައެއްގެ މައްޗަށް، އިބަ إِلٰهُ ކޯފާލެއްވި ޔަހޫދީންނާއި، އިބަ إِلٰهُގެ މަގުން އެއްކިބާވެ މަގުފުރެދުނު ނަޞާރައިންގެ ތެރޭގައި، އަޅަމެން ނުލައްވާނދޭވެ! އަދި އެ ދެބައިމީހުންނާ އެއްގޮތްވެގަނެގެން އުޅޭ މީހުންގެ ތެރޭގައި ވެސް އަޅަމެން ނުލައްވާނދޭވެ! [46] اَلْإِمَامُ أَحْمَدއާއި، اَلْإِمَامُ ابْنُ مَاجَةއާއި، މި ދެ އިމާމުން ރިވާކުރެއްވި ޙަދީޘެއްގައި ވެއެވެ. رَسُولُ اللهِ  ޙަދީޘުކުރެއްވިއެވެ. «مَا حَسَدَتْكُمْ الْيَهُوْدُ عَلَى شَيْئٍ، مَا حَسَدَتْكُمْ عَلَى السَّلَامِ وَالتَّأْمِينِ»[47] މާނައީ: [ތިޔަބައިމީހުން އެކަކު އަނެކަކާ ސަލާމްކޮށް އުޅުމާއި، سُورَةُ الْفَاتِحَة ކިޔެވުމަށްފަހު އާމީން ކިއައި އުޅޭތީވެ، ތިޔަބައިމީހުން ދެކެ ޔަހޫދީން ޙަސަދަވެރިވާ ވަރަށް، އެހެން އެއްވެސް ކަމެއްގައި ތިޔަބައިމީހުންގެ މައްޗަށް އެބައިމީހުން ޙަސަދަވެރިއެއް ނުވެއެވެ.] (اهْدِنَا الصِّرَاطَ الْمُسْتَقِيمَ) (صِرَاطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ) [48] މި ދުޢާއަކީ، މުސްލިމުންގެ ހިތްތަކުގެ ޝިފާއެވެ. މި ދުޢާ ކިއުމުން ޙައްޤަށް އިންކާރުކުރުމާއި، ޖާހިލުކަމާއި ފުރެދުމުގެ ބައްޔަށް ޝިފާލިބި، އެ ފަދަ އެންމެހައި ކަންކަމުން މީހާ ސަލާމަތްވާނެތެވެ. އަދި، الله ގެ އަޅުތަކުންނަށް، މި ދުޢާކުރުމަށް، އެ إِلٰهُ އެންގެވުމުން، އެނގި ސާބިތުވަނީ، އަޅުތަކުންނަށް، اللهُ  ދެއްވައިފައިވާ އެންމެ ބޮޑު ނިޢުމަތަކީ، އިސްލާމް ދީނުގެ ތެދު މަގު ކަމެވެ. ކަން މިހެން ހުރުމާ އެކު، ޙައްޤަކީ ކޮބައިކަން ދެނެގަނެ، ޙައްޤަށް ތަބާވެއްޖެ ބަޔަކީ، ތެދުމަގު ލިބުން އެންމެ އައުލާކަން ބޮޑު މީހުންނެވެ. ހަމަކަށަވަރުން، ރަސޫލުންނާއި ނަބިއްޔުންނަށް ފަހު، ޙައްޤުގެ މަގުގައި އެންމެ ބޮޑަށް ސާބިތުވެވަޑައިގެން ތިއްބެވީ، رَسُولُ اللهِ ގެ އަޞްޙާބުންނެވެ. އަދި، اللهُ  ރުއްސުންލެއްވި އަޞްޙާބުންގެ މާތްކަމާއި، އަޞްޙާބުންނަށް، އެ إِلٰهُ ދެއްވައިފައިވާ މަޤާމުގެ މަތިވެރިކަން ވެސް، މި އާޔަތުން ރަނގަޅަށް އެނގި ސާބިތުވެއެވެ. [49] ދަންނާށެވެ! މި ސޫރަތް ކިޔަވައި ނިމުމުން، آمِين ކިއުމަކީ މުސްތަޙައްބު ސުންނަތެކެވެ. މާނައީ: އޭ اللهއެވެ! މި އަޅާގެ ދުޢާ އިޖާބަކުރައްވާނދޭވެ! އަދި ދަންނާށެވެ! آمِين: މިއީ، سُورَةُ الْفَاتِحَةِގެ އާޔަތެއް ނޫން ކަމުން، ހުރިހައި ޢިލްމުވެރީންމެ އިއްތިފާޤުވެވަޑައިގެންފައި ވަނީ، سُورَةُ الْفَاتِحَةِ ނިމޭ ތާނގައި، މުޞްޙަފުގައި آمِين ނުލިއުމަށެވެ. [50] اللهُ ގެ ވާގިފުޅާ ލައިގެން، سُورَةُ الْفَاتِحَةِގެ ތަފްސީރު ލިއުމަށް އަޅުގަނޑު ގަސްތުކުޅަ މިންވަރަށް ލިޔެ ނިމުނީއެވެ. ދެން، މި ފަށަނީ سُورَةُ الْبَقَرَةِގެ ތަފްސީރު ލިއުމަށެވެ. ފުރިހަމަކުރުމުގެ ތައުފީޤު ދެއްވާނީ ވެސް، އެ إِلٰهއެވެ. اللهُ ގެ އޯގާވަންތަކަމުން، ކީރިތި ޤުރްއާނަށް އީމާންވެ، އެ ފޮތުގައިވާ ޙުކުމްތަކާއި، އިރްޝާދުތަކާއި، ވާހަކަތައް ތެދުކޮށް، ޤަބޫލުކޮށް، އެ ފޮތުގައިވާ މަގުން ހިނގުމުގެ ހެޔޮ ތައުފީޤު، އެންމެހައި މުސްލިމު އަޚުންނާއި އުޚްތުންނަށް، އެ إِلٰهُ ދެއްވާށިއެވެ! އާމީން!","[43]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[44]- سُورَةُ النِّسَاءِ : 96\n[45]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[46]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[47]- مُسْنَدُ الْإِمَامِ أَحْمَدَ وَسُنَنُ الْإِمَامِ ابْنِ مَاجَة\n[48]- سُورَةُ الْفَاتِحَةِ : 6-7\n[49]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[50]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["سُوْرَةُالْبَقَرَةއަކީ މަދަނީ ސޫރަތެކެވެ. މި ސޫރަތަކީ، ކީރިތި ޤުރްއާނުގައިވާ އެންމެ ދިގު ސޫރަތެވެ. މި ސޫރަތުގައި ވަނީ (286) ދުއިސައްތަ އައްޑިހަ ހަ އާޔަތެވެ. އެ އާޔަތްތަކުގައި ވަނީ (04) ސާޅިސް رُكُوعއެވެ. މިއީ، ކީރިތި ޤުރްއާނުގެ (2) ދެވަނަ ސޫރަތެވެ. މި ސޫރަތަކީ، މަދީނާގައި ބާވައިލެއްވުނު އެންމެ ފުރަތަމަ ސޫރަތެވެ. އަދި، ކީރިތި ޤުރްއާނުގައިވާ އެންމެ ދިގު އާޔަތަކީ، މި ސޫރަތުގެ 282 ވަނަ އާޔަތެވެ. އެއީ، آيَةُ الدَّيْنގެ ނަމުން މަޝްހޫރުވެފައިވާ އާޔަތެވެ. އަދި، ކީރިތި ޤުރްއާނުގެ ބައެއް ސޫރަތްތައް ފެށިފައިވާ ގޮތަށް، މި ސޫރަތް ވެސް ފެށިފައި ވަނީ، އަލިފުބާގެ ވަކިވަކި އަކުރުތަކަކުންނެވެ. އެއީ، “ ا ل م ] މި ތިން އަކުރެވެ. މި ސޫރަތް ފައްޓަވައިފައި ވަނީ، ކީރިތި ޤުރްއާނުން މީސްތަކުންނަށް ކުރާ އަސަރުގެ ވާހަކައިންނެވެ. އެއަށްފަހު ބަޔާންކުރައްވައިފައި ވަނީ، ޤުރްއާނާ މެދު މީސްތަކުން ބެހިފައިވާ ގޮތެވެ. ފުރަތަމަ ބަޔަކީ، އެ ފޮތަށް އީމާންވެ އެ ފޮތުގައިވާ ގޮތަށް ޢަމަލުކުރާ މުސްލިމުންނެވެ. ދެވަނަ ބަޔަކީ، ފައުޅުގައި އެ ޤުރްއާން ދޮގުކޮށް އެ ފޮތަށް އިންކާރުކުރާ ކާފިރުންނެވެ. ތިންވަނަ ބަޔަކީ، ދޮގުވެރި، މަކަރުވެރި، ޙީލަތްތެރި، ކެހިވެރި، ދެފުށް ދެގޮތް މުނާފިޤުންނެވެ.[1] ޤުރްއާނާ މެދު މީސްތަކުން ބެހިފައިވާ ގޮތް ބަޔާންކުރެއްވުމަށްފަހު، މި ސޫރަތުގެ 21ވަނަ އާޔަތުން ފެށިގެން 142 ވަނަ އާޔަތުގެ ނިއަލަށް އައިސްފައިވާ އާޔަތްތަކުގައި، اللهُ  މުޚާޠަބު ކުރައްވައިފައި ވަނީ ޢާންމުކޮށް އެންމެހައި މީސްތަކުންނާއެވެ. އެ އާޔަތް ތަކުގައި، اللهُ  އެންމެހައި މީސްތަކުންނަށް އެންމެ ފުރަތަމަ ގޮވައިލައްވައިފައި ވަނީ، އެ إِلٰهُގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވުމަށެވެ. ދެން، އީމާންކަމަށް ގޮވައިލެއްވުމަށް ފަހު ބަޔާންކުރައްވައިފައި ވަނީ، ކައު އިތުރު ރަސޫލާގެ ތެދުވެރިކަމާއި، ކީރިތި ޤުރްއާނަކީ، اللهُ ގެ ޙަޟްރަތުން ބާވައިލެއްވިގެންވާ ފޮތެއް ކަމާއި، އެ ފޮތުގައިވާފަދަ ކިތަންމެ ކުރު ސޫރަތެއް ވިއަސް ގެނައުމަކީ އެއްވެސް މަޚްލޫޤަކަށް ކުރެވޭނޭ ކަމެއް ނޫންކަމެވެ. އެއަށްފަހު، ހަނދާންކޮށްދެއްވައިފައި ވަނީ، އިންސާނާ އުފެއްދެވި ގޮތާއި އެ އިންސާނާގެ މާތްކަމުގެ ވާހަކައެވެ. އަދި، آدَمُ ގެ ދެކަނބަލުންނާ ޢަދާވާތްތެރިވެ، އެ ދެކަނބަލުން މަގުފުރެއްދުމަށް ޝައިޠާނާ ކުރި މަސައްކަތުގެ ނަތީޖާއެއްގެ ގޮތުން އެ ދެކަނބަލުންނާއި ޝައިޠާނާ ބިމުގައި ލެއްވި ވާހަކައެވެ. އެއަށް ފަހު، ޤިޔާމަތާ ޖެހޭނދެން ވެސް އިންސާނުންނާ ޢަދާވާތްތެރިވެ އެބައިމީހުން މަގުފުރެއްދުމަށް އެ ޝައިތާނާ މަސައްކަތްކުރާނޭ ކަމުގެ ވާހަކައެވެ. ދެން އެއަށްފަހު، މުޚާޠަބުކުރައްވައިފައި ވަނީ ބަނީ އިސްރާއީލު ބާގައިގެ މީހުންނާއެވެ. اللهُ  އެބައިމީހުންނަށް ދެއްވި ނިޢުމަތްތައް ހަނދާންކޮށްދެއްވަމުން، އެ އާޔަތްތަކުގައި އެބައިމީހުންނަށް ގޮވައިލައްވައިފައި ވަނީ، އެ ކަމެއްގައި އެބައިމީހުންނަށް ލާބައާއި މަންފާ ލިބެނިވި ކަންތައްތަކަށެވެ. އަދި، އެ إِلٰهއަށް އުރެދި ނުކިއަމަންތެރިވުމުގެ ސަބަބުން، އެބައިމީހުންގެ ކާބަފައިންނަށް ދެއްވި ޢުޤޫބާތުގެ ޚަބަރުދެއްވައި، އެބައިމީހުންނަށް ވެސް ބިރުވެރި ކަމުގެ އިންޛާރުދެއްވައިފައި ވެއެވެ. އަދި އެބައިމީހުންނާއި އެބައިމީހުންގެ ކާބަފައިންގެ ކިބައިގައި ހުރި ނުބައި ނުލަފާ ނޭދެވޭ ސިފަތަކާއި ކަންތައްތައް ވެސް ނުހަނު ތަފްޞީލުކޮށް އެ އާޔަތްތަކުގައި ބަޔާންކުރައްވައިފައި ވެއެވެ. އެ ވާހަކަތަކަށްފަހު ބަޔާންކުރައްވައިފައި ވަނީ، ގިނަ ނަބިއްޔުންގެ ބަފައިކަލުން إِبْرَاهِيْمُ އާ މެދު ކަންތައްތައް ހިނގައިދިޔަ ގޮތާއި، އެ ރަސޫލާއާއި ޢަރަބީންނާ ހުރި ގުޅުމަކީ ކޮބައިކަމާއި، އެ ރަސޫލާއާ މެދު ޢަރަބީން ތިބި ގޮތެވެ. ދަންނާށެވެ! ބަޔާންވެދިޔަ ހުރިހައި ކަމަކީ، ވަޙީގެ ބަސްފުޅުތަކުން މެނުވީ، اللهُ ގެ ރަސޫލާ مُحَمَّدٌ  އަށް އެނގިވަޑައިގަންނަވާނޭ ކަންކަމެއްނޫނެވެ. ވުމާއެކު، އެ އާޔަތްތަކުގައިވާ ވާހަކަތަކުން އެނގި ކަށަވަރުވަނީ، مُحَمَّدٌ އީ، الله ގެ ޙަޟްރަތުން ފޮނުއްވިގެންވާ ރަސޫލަކުކަމެވެ. ދެން އެއަށްފަހު، މި ސޫރަތުގެ 143 ވަނަ އާޔަތުން ފެށިގެން ސޫރަތް ނިމެންދެން ހުރި އާޔަތްތަކުގައި، اللهُ  މުޚާޠަބު ކުރައްވައިފައި ވަނީ، مُحَمَّدٌ  އިސްލާމް ދީނަށް ގޮވައިލެއްވުމުން އެ ދީން ޤަބޫލުކުރި މީހުންނާއެވެ. އެ އާޔަތްތައް ފެށިފައި ވަނީ، الله  މުސްލިމުންގެ ޤިބްލަ ބަދަލުކުރެއްވުމުން، މުސްލިމުންނާއި އަހްލުކިތާބީންނާ ދެމެދު އުފެދުނު ޚިލާފުގެ ވާހަކައިންނެވެ. އެއަށްފަހު، ބަޔާންކުރައްވައިފައި ވަނީ، އިސްލާމީ ޝަރީޢަތުގެ ބައެއް ޙުކުމްތަކާއި، އިސްލާމީ މުޖްތަމަޢެއްގައި މީސްތަކުން ކޮންމެހެން އަދާކުރާންޖެހޭ ވާޖިބުތަކެވެ. އެއީ، اللهُ  އެއްކައުވަންތަކޮށް، ޚާލިޞް ތައުޙީދުގެ މަތީ ސާބިތުވެ ތިބެވޭނޭ ގޮތާއި، ޤިޞާޞުހިފުމާއި، ވަޞިއްޔަތްކުރުމާއި، އިސްލާމް ދީނަށް ޓަކައި ޖިހާދުކުރުމާ އަދި، اللهُ ގެ މަގުގައި ހޭދަކުރުމާ ބެހޭ ބައެއް ޙުކުމްތަކެވެ. ދެން، އެއަށްފަހު ބަޔާންކުރައްވައިފައި ވަނީ، ރޯދައާއި، ޙައްޖާއި، ޢުމްރާއާ ބެހޭ ޙުކުމްތަކެވެ. ދެން، ބަނގުރާއާ ބެހޭ ގޮތުން އެންމެ ފުރަތަމަ ބާވައިލެއްވި ޙުކުމެވެ. ދެން އެއަށްފަހު، މުޝްރިކުންނާ ކާވެނިކުރުމުގެ ޙުކުމާއި އަންހެނުންގެ ޢިއްދައާއި، އީލާއާއި، ވަރިއާއި، ދަރީންނަށް ކިރުދިނުމާއި، މި ކަންކަމާ ގުޅޭ ބައެއް ޙުކުމްތަކެވެ. އޭގެ ފަހުގައި، ވިޔާފާރިއާއި، ރިބާއާއި، ދަރަނިދިނުމާއި، ދަރަނިނެގުން ފަދަ މުޢާމަލާތްތަކާ ގުޅޭ ބައެއް ޙުކުމްތަކެވެ. އަދި ވަކީން ޚާއްޞަކޮށް ރަހުނާ ގުޅޭ ބައެއް ޙުކުމްތަކެވެ. އަދި ބަޔާންވެދިޔަ ޙުކުމްތަކުގެ އިތުރަށް، ޢިބްރަތްތެރި ބައެއް ވާހަކަތަކާއި ޙިކްމަތުގެ ބަސްފުޅުތައް ދޭތެރެ ދޭތެރެއިން އައިސްފައި ވެއެވެ. މި ސޫރަތް ނިންމަވައިލައްވައިފައި ވަނީ، ވަރަށް ފުރިހަމަ އިސްލާމީ ދުޢާއަކުންނެވެ.[2]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ا ل م މި އަކުރުތަކަކީ، އަލިފުބާގެ އަކުރުތަކުގެ ތެރޭގައި ހިމެނޭ އަކުރުތަކެކެވެ. މި އަކުރުތަކުގެ މުރާދު ދެނެވޮޑިގެންވަނީ، ހަމައެކަނި اللهُ  އެވެ. ދަންނާށެވެ! މި ސޫރަތް ނޫނަސް، އަލިފުބާގެ އަކުރުތަކުން ފެށިފައިވާ އެތައް ސޫރަތެއް، ކީރިތި ޤުރްއާނުގައި ވެއެވެ. އަދި މި ފަދަ އަކުރުތަކަށް ކިއަނީ، الْحُرُوْفُ الْمُقَطَّعَةُގެ އަކުރުތަކެވެ. އެ އަކުރުތަކަކީ، ޢަރަބި ބަހުގެ އަކުރުތަކެއް ކަމުގައި ވެފައި، އެ އަކުރުތަކުން އެމުނި އެކުލެވިގެންވާ ބައެއް އާޔަތްތައް، ކީރިތި ޤުރްއާނުގައި ވެއެވެ. އަދި ޤުރައިޝު ވަންހައިގެ މީހުންނަކީ، ޢަރަބި ބަހަށް އެންމެ ކުޅަދާނަ އަދި ޢަރަބީންގެ ތެރޭގައި ތިބި އެންމެ ފަޞާޙަތްތެރި، އެންމެ ބަލާޣާތްތެރި މީހުން ކަމުގައި ވުމާ އެކު ވެސް، އެބައިމީހުން ވަނީ، އެ ފަދަ އެންމެ އާޔަތެއްގެ މިންވަރު ވިއަސް ގެނެސްގަތުމަށް ނުކުޅެދިފައެވެ. އަދި ކިއެއްތަ! އެންމެހައި އިންސީންނާއި ޖިންނީން ވެސް ވަނީ، އެ ޤުރްއާނާ އެއްފަދަ ފޮތެއް ނުވަތަ އެ ފޮތުގައިވާފަދަ އެންމެ ސޫރަތެއް ނުވަތަ އާޔާތެއް ވިއަސް ގެނައުމަށް ނުކުޅެދިފައެވެ. މި ކަމުން އެނގި ސާބިތު ވަނީ، ހަމަކަށަވަރުން ވެސް، ކީރިތި ޤުރްއާނަކީ، اللهُ  ބާވައިލައްވައިފައިވާ ފޮތެއް ކަމެވެ. އަދި، ޤުރްއާނަކީ، مُحَمَّدٌ  އަމިއްލަފުޅަށް ހައްދަވައިފައިވާ ފޮތެއް ނޫން ކަމެވެ. އަދި މީހެއްގެ ގާތުން އުނގެނިވަޑައިގެންފައިވާ ފޮތެއް ވެސް ނޫންކަމެވެ.[3]","[1]- صَفْوَةُ التَّفَاسِيرِ لِلشَّيْخِ مُحَمَّدِ بْنِ عَلِي الصَّابُونِي وَالتَّفْسِيرُ الْوَاضِحِ لِلدَّكْتُورِ مُحَمَّدِ الْحِجَازِي\n[2]- صَفْوَةُ التَّفَاسِيرِ لِلشَّيْخِ مُحَمَّدِ بْنِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي\n[3]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(2) ޝައްކެއްނެތެވެ. ވީމާ، މި ފޮތް ބާވައިލެއްވުނީ، اللهُ ގެ ޙަޟްރަތުން ކަމާ މެދު ޝައްކުނުކުރާށެވެ! އަދި، ކީރިތި ޤުރްއާނަކީ، اللهُ އަށް ބިރުވެތިވެ، އެ ފޮތުގައިވާ ޙުކުމްތަކަށް ތަބާވެ އެ ޙުކުމްތަކާ އެއްގޮތަށް ޢަމަލުކުރާ ތަޤްވާވެރީންނަށް ޓަކައި ހުރި ހިދާޔަތެއް ކަމަށް ވުމާއެކު، އެ ފޮތުން ފައިދާކުރާނީ ހަމައެކަނި ތަޤްވާވެރީންނަށެވެ.[4]","[4]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(3) އެ ތަޤްވާވެރީންނަކީ، ޣައިބަށް އީމާންވާ މީހުންނެވެ. އަދި ޣައިބުގައިވާ ކަންތައްތަކަކީ، އެބައިމީހުންގެ ޙިއްސުތަކާއި ބުއްދީގެ ވަސީލަތުން ދެނެގަނެވޭނޭ ކަންކަމެއް ނޫންކަން ތެދުކުރާ މީހުންނެވެ. އެހެނީ، ޣައިބުގައިވާ ކަންތައްތަކަކީ، اللهُ ގެ ރަސޫލުންނަށް، އެ إِلٰهُ ބާވައިލައްވާ ވަޙީގެ ބަސްފުޅަކުން މެނުވީ، އެނގޭނޭ ކަންކަމެއް ނޫނެވެ. އެއީ، މަލާއިކަތުންވާކަމާއި، ސުވަރުގެއާއި، ނަރަކަ ވާކަމާ އަދި އެ ނޫން ވެސް ޣައިބުގައިވާ އެންމެހައި ކަންކަމެވެ. އަދި އެ ތަޤްވާވެރީންނަކީ، رَسُولُ اللهِ  ނަމާދުކުރައްވައި ދެއްކެވި ގޮތާ އެއްގޮތަށް، ކޮންމެ ނަމާދެއްމެ، އެ ނަމާދެއްގެ ވަގުތުގައި އަދާކުރުމަށް ރައްކައުތެރިވާ މީހުންނެވެ. އަދި އެބައިމީހުންނަކީ، اللهُ  އެބައިމީހުންނަށް ދެއްވި މުދަލުން ފަރްޟު ޒަކާތްދީ، އަދި ޞަދަޤާތްކޮށް އުޅޭ މީހުންނެވެ.[5]","[5]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(4) އޭ ރަސޫލާއެވެ! އަދި އެ ތަޤްވާވެރީންނަކީ، އިބަ ރަސޫލާއަށް ބާވައިލެއްވުނު ޤުރްއާނަށާއި، އިބަ ރަސޫލާގެ ސުންނަތަށާއި، އިބަ ރަސޫލާގެ ކުރީގެ ރަސޫލުންނަށް ބާވައިލެއްވުނު އެންމެހައި ފޮތްތަކަށް އީމާންވެ، އެ ފޮތްތައް ތެދުކޮށް، މީސްތަކުން މަރުވުމަށްފަހު އަލުން ދިރުއްވައި، ކަށްވަޅުން ނެރުއްވައި، ޤިޔާމަތް ޤާއިމުވާ ދުވަހުން އެބައިމީހުން މަޙްޝަރުކުރައްވާނޭ ކަމާއި، ޙިސާބުބައްލަވައި، އެ މީހަކު ކުޅަ ޢަމަލަކަށް ޙައްޤު ޖަޒާ ނުވަތަ ސަޒާ ލިބޭނޭ ކަން ޔަޤީންކޮށް އެ ކަންކަމަށް އީމާންވާ މީހުންނެވެ. ދަންނާށެވެ! ޢާޚިރަތް ދުވަހަށް އީމާންވުމަކީ، ހެޔޮ ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، ތިމާގެ ނަފްސު ޙިސާބުކުރުން މަތީ ދެމިހުރުމަށް މަގުފަހިވާ ކަމެކެވެ.[6]","[6]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(5) ބަޔާންވެދިޔަ ސިފަތަކުގެ އަހްލުވެރީންނަކީ، އެބައިމީހުންގެ ސާހިބުވަންތަ إِلٰهُ އެބައިމީހުންނަށް ދެއްވި ހިދާޔަތުގެ މަތީގައި ދެމިތިބޭ މީހުންނެވެ. އަދި އެބައިމީހުން އެދިއުޅުނު ކަންތައް ޙާޞިލުވެ ކާމިޔާބު ލިބެނިވި މީހުންނަކީ ހަމަ އެބައިމީހުންނެވެ. އަދި ނުބައި ކަންތައްތަކުން ދުރުވެ ރައްކައުތެރިވުމުގެ ސަބަބުން، ސަލާމަތްކަން ލިބި ދިންނަވާނޭ މީހުންނަކީ ވެސް ހަމަ އެބައިމީހުންނެވެ.[7]","[7]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(6) އޭ ރަސޫލާއެވެ! ހަމަކަށަވަރުން، އިބަ ރަސޫލާގެ ސާހިބުވަންތަ إِلٰهُ، އިބަ ރަސޫލާއަށް ބާވައިލެއްވި ވަޙީއާމެދު ދެކޮޅުހަދައި އިންކާރުކޮށް ކާފިރުވި މީހުންނީ، ބޮޑާކަމުގައި ހައްދުފަހަނަޅައިފައިވާ ބަޔެކެވެ. އެހެންކަމުން، އެ ފަދަ މީހުންނަށް، اللهُ  ދެއްވާނޭ ބިރުވެރި ޢަޛާބުގެ ޚަބަރު، އިބަ ރަސޫލާ އެބައިމީހުންނަށް ދެއްވައި އިންޛާރުކުރެއްވިއަސް، ނުވަތަ އިންޛާރުނުކުރެއްވިއަސް، އެ ދެގޮތްމެ އެބައިމީހުންގެ މައްޗަށް ހަމަހަމަވެގެން ވެއެވެ. އެހެނީ، އެބައިމީހުންނަކީ އީމާންވާނޭ ބައެއް ނޫނެވެ. އަދި ކިއެއްތަ! އެ ބައިމީހުން އެ ތިބި ބާޠިލު ގޮތުގައި އެބައިމީހުން ދެމިތިބޭނެތެވެ.[8]","[8]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(7) اللهُ  އެ ވަނީ، އެ ކާފިރުންގެ ހިތްތަކާއި، ކަންފަތްތަކުގައި، ސިއްކަޖައްސަވައި، ބަންދުކުރައްވައިފައެވެ. އަދި އެބައިމީހުންގެ ލޯތަކުގެ މަތީގައި އެ ވަނީ ފަރުދާއެއް އަޅުއްވައިފައެވެ. އެއީ، އެބައިމީހުންނަށް ޙައްޤު ފައުޅުވެ އެނގުމަށްފަހު، އެ ކަމާ ދެކޮޅުވެރިވެ ކާފިރުވުމުގެ ސަބަބުންނެވެ. ވީމާ، ތެދުމަގު ލިބި އީމާންވުމުގެ ތައުފީޤެއް އެބައިމީހުންނަކަށް ނުލިބުނެވެ. އެހެންކަމުން، އެބައިމީހުންނަށް ހުރީ ޖަހަންނަމައިގެ ގަދަފަދަ ޢަޛާބެވެ.[9]","[9]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(8) އަދި އީމާންކަމާއި ކާފިރުކަމާ ދެމެދު، ޝައްކުކަން މަތީ ދެމިތިބޭ ބަޔަކު، މީސްތަކުންގެ ތެރޭގައި ވެއެވެ. އެއީ، މުނާފިޤުންނެވެ. އެބައިމީހުން ބުނެއެވެ. ތިމަންމެން މިވަނީ، اللهُ އަށާއި އާޚިރަތްދުވަހަށް އީމާންވެގެންނެވެ. ނަމަވެސް، އެ ވާހަކައަކީ ހަމައެކަނި އެބައިމީހުން ދުލުކޮޅުން ބުނެލާ ބަހެކެވެ. އެހެންކަމުން، އެބައިމީހުންނީ، އެތެރެފުށުން ކާފިރުކަންމަތީ ތިބި، އީމާންނުވާ ބަޔެކެވެ.[10] ފަހެ، އެބައިމީހުން އެ ތިބީ އިސްލާމް ދީން ޤަބޫލުކުރުމާއި ނުކުރުމާ މެދު ހަދާނެނަހަދާނެ ގޮތެއް ނޭނގި ޝައްކުކަމެއްގެ ތެރޭގައެވެ.","[10]- تَفْسِيرُ الْبَيْضَاوِي لِلْقَاَضِي نَاصِرِ الدَّينِ الْبَيْضَاوِي"],["(9) اللهُ އަށާއި އާޚިރަތް ދުވަހަށް އީމާންވެގެންތިބިކަމަށް ދުލުކޮޅުން ބުނެ، ހިތުތެރޭގައި ކާފިރުކަން ފޮރުވައިގެން ތިބޭ މުނާފިޤުން އެ ހީކުރަނީ، اللهُ އަށާއި މުއުމިނުންނަށް، އެބައިމީހުން އޮޅުވައިލަނީ ކަމުގައެވެ. އަދި އެ ގޮތަށް ކަންތައް ކުރުމުން، އެބައިމީހުން އެ އޮޅުވައިލަނީ، އެބައިމީހުންގެ އަމިއްލަ ނަފްސުތަކަށް ކަމުގައި މެނުވީ ނުވެއެވެ. އެހެނީ ހަމަކަށަވަރުން، އެބައިމީހުންގެ އެ ކެހިވެރި އޮޅުވައިލުމުގެ ނުބައިކަން އެންމެފަހުން އެނބުރިދާހުށީ ހަމަ އެބައިމީހުންގެ އަމިއްލަ ނަފްސުތަކަށެވެ. ނަމަވެސް، އެބައިމީހުންގެ ޖާހިލުކަމުގެ ބޮޑުކަމުން، އެބައިމީހުންނަށް އެ ކަން އިޙްސާސު ވެސް ނުވެއެވެ. އެއީ، އެބައިމީހުންގެ ހިތްތައް ފަސާދަވެފައިވުމުގެ ސަބަބުންނެވެ.[11]","[11]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(10)އެ މުނާފިޤުންގެ ހިތްތަކުގައި ވަނީ، ޙައިރާންކަމާއި، ޝައްކުކުރުމާއި، ދޮގުހެދުމުގެ ނުބައި ބަލިމަޑުކަމެވެ. ވުމާއެކު، ޢުޤޫބާތްލިބުން ޙައްޤުވަނިވި ފާފަތަކަށް އެބައިމީހުން އަރައިގަނެއެވެ. އެ ކަމުގެ ސަބަބުން، އެބައިމީހުންގެ ހިތްތަކުގައި ހުރި ނިފާޤުކަމުގެ ނުބައި ބަލިމަޑުކަމުގެ މައްޗަށް ބަލިމަޑުކަން، اللهُ އެބައިމީހުންނަށް އިތުރުކުރެއްވިއެވެ. އަދި، اللهُ އަށާއި އާޚިރަތް ދުވަހަށް އީމާންނުވާ ޙާލު، اللهُ އަށާއި އާޚިރަތް ދުވަހަށް އީމާންވެގެންތިބި ބަޔަކުކަމުގައި ބުނެ ދޮގުހެދުމުގެ ސަބަބުން، އެބައިމީހުންނަށް ހުރީ ވޭންދެނިވި ޢަޛާބެވެ.[12]","[12]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(11) މުނާފިޤުންނަކީ، اللهُ އަށް އުރެދި ބިމުގައި ފަސާދަކޮށް، ކާފިރުންނާ ގުޅުން ބަހައްޓައި، މުއުމިނުންގެ ސިއްރުތައް ކާފިރުންނަށް ގެންގޮސްދޭ ބަޔެކެވެ. އަދި އެ ފަދަ ކަންކަމުން ދުރުވެ ރައްކައުތެރިވުމަށް އެބައިމީހުންނަށް ނަސޭހަތްތެރިވެވިއްޖެ ނަމަ، އެ ނަސޭހަތް ޤަބޫލުނުކޮށް ޖަދަލުކުރުމުގެ ގޮތުން އެބައިމީހުން ބުނެއުޅެއެވެ. ތިމަންމެން މިވަނީ ކަންތައްތައް ރަނގަޅުކޮށް އިޞްލާޙުކުރާ ބަޔަކުކަމުގައެވެ.[13]","[13]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(12) ދަންނާށެވެ! ހަމަކަށަވަރުން އެ މުނާފިޤުންނަކީ، އިޞްލާޙުކުރާ ބަޔަކުކަމުގައި އެބައިމީހުން ބުނެއުޅުނު ކަމުގައި ވިއަސް، ޙަޤީޤަތުގައި ފަސާދަކުރާ މީހުންނަކީ ހަމަ އެބައިމީހުންނެވެ. އެހެނެއްކަމަކު، އެބައިމީހުންގެ ކިބައިގައި ހުރި ޖާހިލުކަމާއި ދެކޮޅުވެރިކަމާ ހުރެ، އެބައިމީހުންނަކަށް އެ ކަމެއް ނުވިސްނެއެވެ. އަދި އެ ކަން އިޙްސާސެއް ވެސް ނުމެ ކުރެވޭ މެއެވެ.[14]","[14]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(13) އަދި، مُحَمَّدٌ އަށް އީމާންވިމީހުން ފަދައިން ތިޔަަބައިމީހުން ވެސް އީމާންވުމަށް އެ މުނާފިޤުންނަށް ބުނެވިއްޖެ ނަމަ، މަލާމާތުގެ ގޮތުންނާއި އިންކާރުކޮށް ޖަދަލުކުރުމުގެ ގޮތުން، އެބައިމީހުން ބުނެއުޅެއެވެ. ނުވިސްނޭ ޖާހިލު މޮޔައިން އީމާންވީފަދައިން ތިމަންމެން ވެސް އީމާންވާންވީހެއްޔެވެ؟ އެ މޮޔައިން އީމާންވީފަދައިން ތިމަންމެން އީމާންވެއްޖެ ނަމަ ތިމަންމެން ވެސް ވާނީ، ޖާހިލުކަމާއި މޮޔަކަމުގައި އެބައިމީހުންނާ އެއްފަދަ ބަޔަކުކަމުގައެވެ. ދެން، އެ މުނާފިޤުންގެ އެ ޖަވާބަށް ރައްދުދެއްވައި، اللهُ  ވަޙީކުރެއްވިއެވެ. ދަންނާށެވެ! ނުވިސްނޭ ޖާހިލު މޮޔަ ބަޔަކީ، ހަމަ އެ މުނާފިޤުންކަން ކަށަވަރެވެ. އެހެނެއްކަމަކު، އެ ކަމެއް އެބައިމީހުންނަކަށް ނޭނގެއެވެ. އަދި އެބައިމީހުންގެ ކިބައިގައި ހުރި މަގުފުރެދުމުގެ ބޮޑުކަމުން، އެބައިމީހުންނަށް ހުރި ގެއްލުމާއި ހަލާކު ވެސް އެބައިމީހުންނަކަށް ނޭނގެއެވެ.[15]","[15]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(14) އަދި މުއުމިނުންނާ ބައްދަލުވެއްޖެ ނަމަ އެ މުނާފިޤުން ބުނެއުޅެއެވެ. ތިޔަބައިމީހުން ފަދައިން ތިމަންމެން ވެސް މިވަނީ، اللهُ އަށާއި، އެ إِلٰهُގެ ރަސޫލާއަށް އީމާންވެ އިސްލާމް ދީން ޤަބޫލުކޮށްގެންނެވެ. އަދި، اللهُ އަށް އުރެދި ނުކިޔަމަންތެރިވެގެންވާ ކާފިރުންގެ ބޮޑުންނާއި ބައްދަލުވެއްޖެ ނަމަ، އެ މުނާފިޤުން ބުނެއުޅެއެވެ. ތިމަންމެން މިވަނީ ތިޔަބައިމީހުންނާ އެކު، ތިޔަބައިމީހުންގެ ދީނުގައި ކަން ކަށަވަރެވެ. ހަމަކަށަވަރުން، ތިމަންމެން މިވަނީ މުއުމިނުންނަށް މަލާމާތްކޮށް ފުރައްސާރަކުރާ ބަޔަކު ކަމުގައެވެ.[16]","[16]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(15) އެ މުނާފިޤުން އެ ކުރާ ފުރައްސާރައިގެ ބަދަލު، އެބައިމީހުންނަށް، اللهُ  ދެއްވާހުއްޓެވެ. ދަންނާށެވެ! އެބައިމީހުންގެ މަގުފުރެދުމާއި، ޙައިރާންކަމާއި، ޝައްކުކަންމަތީ ދެމިތިބުމަށް ޓަކައި، އެ إِلٰهُ އެބައިމީހުންނަށް މުހްލަތުދެއްވައި ދޫކޮށްލައްވައިފައި ވެއެވެ.[17]","[17]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(16) އެ މުނާފިޤުންގެ އަމިއްލަ ނަފްސުތައް، އެބައިމީހުން އެ ވިއްކައިލީ ގެއްލުމާއި ހަލާކުހުރި ކަމަކަށެވެ. އެހެނީ، ހިދާޔަތާއި އީމާންކަމުގެ ބަދަލުގައި، އެބައިމީހުން އިޚްތިޔާރުކުރީ ދެފުށްދެގޮތްކަމާއި ކާފިރުކަމެވެ. ފަހެ، އެބައިމީހުން އެ ކުޅަ ވިޔަފާރީގައި އެބައިމީހުންނަކަށް އެއްވެސް ފައިދާއެއް ނެތެވެ. އަދި ކިއެއްތަ! ތެދުމަގު ލިބުނު ބަޔަކު ކަމުގައި ވެސް އެބައިމީހުން ނުވިއެވެ.[18]","[18]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(17) މުނާފިޤުންގެ މިސާލަކީ، ކަނު އަނދިރި ރެއެއްގައި، ބޮޑު ޞަޙަރާއެއްގެ ތަނަވަސް މައިދާނަކަށް ފައިބާ، ހީފިލުވުމަށާއި އަލިކަން ހޯދުމަށް އަލިފާން ރޯކުރި ބަޔެއްގެ މިސާލެވެ. ދެންފަހެ، އެ އަލިފާނުގެ ހުޅުގަނޑު ބޮޑުވެ، އެބައިމީހުންގެ ވަށައިގެންވާ ހުރިހައި ތަނަކަށް އަލިކޮށްލި ހިނދު، اللهُ  އެ އަލިފާންގަނޑު ނިއްވަވައި، އެބައިމީހުންނަށް ލިބުނު އަލިކަން ގެންދެވިއެވެ. އެހެންކަމުން، ކަނުއަނދިރީގެ ތެރޭގައިވެ، އެބައިމީހުންގެ ލޮލަށް އެއްވެސް އެއްޗެއް ނުފެންނަގޮތް ވިއެވެ. އަދި އެ އަނދިރިކަމުގެ ތެރެއިން ނުކުމެ ސަލާމަތްވެވޭނޭ ގޮތެއް ނުވަތަ މަގެއް ވިއަސް އެބައިމީހުންނަކަށް ނުފެނުނެވެ. ހަމަ އެ ފަދައިންމެ، އިސްލާމް ދީނުގެ ނޫރު އެބައިމީހުންނާ ހަމައަށް އައުމުން، އާޚިރަތުގައި އެބައިމީހުންނަކަށް އެއްވެސް ފައިދާއެއް ނުކުރިއެވެ. އެހެނީ، މުނާފިޤުންނަކީ، مُحَمَّدٌ ގެ ރިސާލަތަށް ބޭރުފުށުން އީމާންވެ، އެތެރެފުށުގައި ކާފިރުކަން ވަންހަނާކުރި މީހުންނެވެ. އެއީ، އެބައިމީހުންގެ ލެއާއި މުދައު ރައްކައުތެރި ކުރުމުގެ ބޭނުމުގައެވެ. އަދި ހަމަކަށަވަރުން، މުނާފިޤުންގެ ގޮތުގައި ތިބެ މަރުވުމުގެ ސަބަބުން، اللهُ ގެ ގަދަފަދަ ޢަޛާބަށް އެބައިމީހުން ހުށަހަޅުއްވާނެތެވެ.[19]","[19]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(18) އެ މުނާފިޤުންނަކީ، ޙައްޤު ބަސް އެހުމުގައި ބީރު، ޙައްޤު ވާހަކަ ދެއްކުމުގައި މަންމަން، ހިދާޔަތުގެ އަލިކަން ފެނުމުގައި ކަނު ބަޔެކެވެ. ވީމާ، އެބައިމީހުން ޤަބޫލުނުކޮށް ދޫކޮށްލި އީމާންކަމަށް އެނބުރި އައުމަކީ، އެބައިމީހުންނަށް ކުރެވޭނޭ ކަމެއް ނޫނެވެ. އެއީ، އީމާންކަމުގެ ބަދަލުގައި އެބައިމީހުން މަގުފުރެދުން އިޚްތިޔާރުކުރީމައެވެ.[20]","[20]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(19) ނުވަތަ މުނާފިޤުންގެ މިސާލަކީ، ޞަޙަރާއެއްގައި ދަތުރުކުރަމުން ދަނިކޮށް، ނުހަނު ބޯ ވިލާގަނޑެއް އެބައިމީހުންގެ މައްޗަށް އައި ބަޔެއްގެ މިސާލެވެ. އެ ވިލާގަނޑުން އެބައިމީހުންގެ މައްޗަށް ނުހަނު ބޯކޮށް ވާރޭވެހި، އެބައިމީހުންގެ މައްޗަށް، އެތައް އަނދިރިކަމެއް ވެރިވިއެވެ. އެއީ، ރޭގަނޑުގެ އަނދިރިކަމާއި، ވިލާގަނޑުގެ އަނދިރިކަމާއި، ވާރޭގެ އަނދިރިކަމެވެ. އަދި އެ ވިލާގަނޑުގައި، އަންދާލާފަދަ ހޮނުގުގުރިއާއި ވިދުވަރުވެއެވެ. އަދި އެ ވިލާގަނޑުން ޖަހާ ގަދަފަދަ ގުގުރީގެ އަޑުގެ ސަބަބުން، މަރުވެދާނޭ ކަމުގެ ބިރަށް، އެބައިމީހުން ކަންފަތުގައި އިނގިލި އަޅައި ބަންދުކުރެއެވެ. ހަމަ އެ ފަދައިންމެ، اللهُ ގެ އަމުރުފުޅުތަކާއި، ވަޢީދުގެ ބަސްފުޅުތަކާއި، އިސްލާމީ ޝަރީޢަތް މުނާފިޤުންނާ ހަމައަށް އައުމުން، އެ އަޑު ނޭހުމަށް ޓަކައި، އެބައިމީހުންގެ ކަންފަތްތަކުގައި އިނގިލި އަޅައި ބަންދުކުރެއެވެ. ދަންނާށެވެ! اللهُ ގެ ދެނެވޮޑިގަތުމާއި، ބާރުވެރިވަންތަކަމާއި، ކުޅަދުންވަންތަކަމާއި، މި ހުރިހައި ކަމެއްމެ ކާފިރުތަކުން ވަށައިލައިގެންވެއެވެ. އެހެންކަމުން، އެ إِلٰهއަށް ނުކުޅެދުމެއް ޖައްސައި، އެ إِلٰهُގެ ކުޅަދުންވަންތަކަމުގެ ދަށުން ނުކުމެވޭނޭ ހަމަ އެއްވެސް ފަރާތެއް ނުވެއެވެ.[21]","[21]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(20) އެ ވިލާގަނޑުން އަންނަ ވިދުވަރުގެ ގަދަކަމުން، އެބައިމީހުންގެ ލޮލުގެ ފެނުން ޖަހައިގަނެގެން ގެންގޮސްފާނޭ ކަހަލައެވެ. ކަން މިހެންހުރުމާ އެކު ވެސް، ވިދައިލާ ކޮންމެ ވަގުތަކުމެ އެ ވިދުވަރުގެ އަލީގައި އެބައިމީހުން ހިނގައިގަނެއެވެ. ވިދުވަރުގެ އަލިކަން ހިނގައްޖެ ނަމަ، އެބައިމީހުން ދާންވީ މަގު އަނދިރިވެދެއެވެ. އެހެންކަމުން، އެބައިމީހުން އެތިބި ތަނެއްގައި ހުއްޓިތިބެއެވެ. ދަންނާށެވެ! اللهُ މުނާފިޤުންގެ މިސާލުޖައްސަވައިފައި މިވަނީ، އަނދިރިގަނޑެއްގެ ތެރޭގައި ތިއްބައި ވިދާލުމުން އެ ވިދުވަރުގެ އަލީގައި ހިނގައިގަނެ، އެ އަލިކަން ފިލައި ދިއުމުން، އެއްވެސް ކޮޅަކަށް ނުގޮސް ހުއްޓިތިބޭ ބަޔެއްގެ މިސާލުންނެވެ. ހަމަ އެފަދައިންމެ، ޤުރްއާނުގެ އަޑުއިވުމުން ކަންބޮޑުވެ އެ އަޑު ނޭހުމަށް ޓަކައި ކަންފަތުގައި އިނގިލިއަޅައި، އެ އަޑު ނާހައިފި ނަމަ، ސަލާމަތްވެދާނޭ ކަމަށް މުނާފިޤުން ދެކެއެވެ. ނަމަވެސް، އެ ގޮތަށް ކަންތައް ކުރުމުން އެބައިމީހުންނަށް އެއްވެސް ކަހަލަ ސަލާމަތްކަމެއް އަދި ރައްކައުތެރިކަމެއް ވިއަސް އެބަ ވޭހެއްޔެވެ.[22] އަދި ދަނޑުގޮވާމާއި، ނަޢަމްސޫފިތަކާއި، ވިޔާފާރީގެ ކަންތައްތައް ރަނގަޅުވުމުން މުނާފިޤުން ބުނެތެވެ. مُحَمَّدِيَّ ދީނަކީ ބަރަކާތްތެރި ރަނގަޅު ދީނެކެވެ. އަދި ދަތިތަކާއި މުޞީބާތްތައް ކުރިމަތިވުމުން މުނާފިޤުކަން މަތީ ދެމިތިބެއެވެ.[23] އަދި، ޤުރްއާނުގެ އަޑު ނޭހުމަށް ޓަކައި، މުނާފިޤުން، އެބައިމީހުންގެ ކަންފަތުގައި އިނގިލި އެޅުމުން، اللهُ  އިރާދަކުރެއްވި ނަމަ އެބައިމީހުންނަށް އެއްވެސް މުހްލަތެއް ނުދެއްވައި ހަމަ އެހިނދުންއެހިނދަށް އެބައިމީހުންގެ އިވުމާއި ފެނުން ގެންދަވައިފީސްކަން ކަށަވަރެވެ. އެހެނީ ހަމަކަށަވަރުން، اللهُ އީ ކޮންމެ ކަމަކަށް ނުހަނު ކުޅަދުންވަންތަ إِلٰهއެވެ. އެހެންކަމުން، އެ إِلٰهއަށް ނުކުޅެދުމެއް ޖައްސައި، އެ إِلٰهُ ކުރައްވާކަމަކަށް ހުރަސްއަޅައި މަނާކުރެވޭނޭ ހަމަ އެއްވެސް ފަރާތެއް ނުވެއެވެ.[24] ދަންނާށެވެ! މި ސޫރަތުގެ އަށްވަނަ އާޔަތުން ފެށިގެން، ވިހިވަނަ އާޔަތުގެ ނިއަލަށް އޮތް، ތޭރަ އާޔަތުގައި ވަނީ މުނާފިޤުންގެ ވާހަކައެވެ. މުނާފިޤުންގެ ކަންތައްތައް ހުންނަގޮތާއި، އެބައިމީހުންގެ ކިބައިގައި ހުންނަ ސިފަތަކާއި، އެބައިމީހުންގެ މިސާލެވެ. އިސްވެދިޔަ އާޔަތްތައް ބާވައިލެއްވުނު ސަބަބު: އިސްވެދިޔަ އާޔަތްތައް ބާވައިލެއްވުނު ސަބަބާ ގުޅޭ ގޮތުން، اَلْإِمَامُ فَخْرُ الدِّينِ الرَّازِي ލިއުއްވައިފައި ވެއެވެ. އެ ދެބަފައިކަލުންނަށް، اللهُ ރުއްސުންލެއްވި اِبْنِ عَبَّاسٍ ވިދާޅުވިއެވެ. މި އާޔަތްތައް ބާވައިލެއްވުނީ، މުނާފިޤުންގެތެރެއިން عَبْدُ اللهِ بْنِ أُبَيّ بْنِ سَلُولއާއި، مِتْعَبُ بْنِ قُشَيْرއާއި، اَلْجَدُّ بْنِ قَيْسއާ ބެހޭގޮތުންނެވެ. އެހެނީ، ކީރިތި ރަސޫލާގެ އަޞްޙާބުންގެ ތެރެއިން ބައެއް އަޞްޙާބުންނާ އެ މުނާފިޤުން ބައްދަލުވެއްޖެ ނަމަ އެބައިމީހުންބުނާކަމުގައި ވިއެވެ. ތިޔަބައިމީހުން ފަދައިން ތިމަންމެން ވެސް މިތިބީ، اللهُ އަށާއި، އެ إِلٰهُގެ ރަސޫލާއަށް އީމާންވެ އިސްލާމް ދީން ޤަބޫލުކޮށްގެންނެވެ. އެހެނީ ހަމަކަށަވަރުން، އެ ރަސޫލާގެ ސިފަފުޅުޅުތަކާއި ޚުލްޤުފުޅުތައް ތިމަންމެންގެ ފޮތުގައި ވަނިކޮށް ތިމަންމެން ދެކެމެވެ.[25]","[22]- تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\n[23]- التَّفْسِيرُ الْجَامِعُ لِأحْكَامِ الْقُرْآنِ لِلْإمَامِ أَبِي عَبْدِ اللهِ الْقُرْطُبِي\n[24]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[25]- اَلتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي"],["(21) މި އާޔަތަކީ، އެންމެހައި އިންސާނުންނަށް، اللهُ  އިއްވަވައިފައިވާ ނިދާއެކެވެ.އެ ނިދާގައި، އެ إِلٰهُ ވަޙީކުރެއްވިއެވެ. އޭ މީސްތަކުންނޭވެ! ތިޔަބައިމީހުން ކުރާ ހުރިހައި އަޅުކަމެއް، ތިޔަބައިމީހުންގެ ވެރި إِلٰهއަށް ޚާލިޞްކުރާށެވެ! އެއީ، އެ إِلٰهُގެ ދީނާ ޚިލާފުނުވެ، އެ إِلٰهއަށް ބިރުވެތިވާ ޙާލުގައެވެ. އެހެނީ، އެ إِلٰهُގެ އޯގާވަންތަކަމުން، ތިޔަބައިމީހުންގެ ބޭނުންތައް ފުއްދަވައިދެއްވައި އަދި ތިޔަބައިމީހުންގެ އެންމެހައި ކަންތައްތައް ބަލަހައްޓަވަނީ، އެ إِلٰهއެވެ. ފަހެ ހަމަކަށަވަރުން، އެ إِلٰهއީ، ނެތުމުގެ ތެރެއިން ތިޔަބައިމީހުން އުފައްދަވައި ވުޖޫދަށް ނެރުއްވި، إِلٰهއެވެ. އަދި ތިޔަބައިމީހުންގެ ކުރީން އުޅެ، ނިމިދިޔަ އެންމެހައި މީސްތަކުން ވެސް އުފެއްދެވި إِلٰهއެވެ. ދަންނާށެވެ! اللهُ އަށް ތިޔަބައިމީހުން އަޅުކަންކުރާންވީ ތަޤްވާވެރިވުމަށް ޓަކައެވެ. އެހެނީ، ތަޤްވާވެރީން ދެކެ، اللهُ  ރުހިވޮޑިގެންވެއެވެ. އަދި ތަޤްވާވެރީން، އެ إِلٰهُގެ ނިޔާފުޅަށް ރުހިގެންވޭމެއެވެ.[26]","[26]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(22) ތިޔަބައިމީހުންގެ ވެރި إِلٰهއީ، ތިޔަބައިމީހުންނަށް ޓަކައި، ބިން އުފައްދަވައި، ފަތުރުއްވައި، ތަންމައްޗެއްގެ ގޮތުގައި އެ ބިން ލެއްވި، إِلٰهއެވެ. އަދި އެ ތަން ލައްވައިފައި ވަނީ، ދިރިއުޅުމަށް ޓަކައި ފަސޭހަ ތަނެއްގެ ގޮތުގައެވެ. އަދި އުޑު ލައްވައިފައި ވަނީ ވަރުގަދަ ބިނާއެއް ކަމުގައެވެ. އަދި، އެ إِلٰهއީ، ވިލާތަކުން ވާރޭވެއްސަވައި، އެ ފެނުގެ ސަބަބުން ގަސްތައް ފަޅުއްވައި، އެ ގަސްތަކުން މޭވާގެ ތަފާތު ބާވަތްތައް، ރިޒްޤެއްގެ ގޮތުގައި ތިޔަބައިމީހުންނަށް ޓަކައި ނެރުއްވި، إِلٰهއެވެ. މި ހުރިހައި ކަމަކާއި ތަކެއްޗެއް އުފައްދަވައި، ޚަލްޤުކުރައްވައި، ތިޔަބައިމީހުންނަށް ރިޒްޤުދެއްވަނީ، اللهُ  ކަން ދެނެގެންމެ، އެ إِلٰهއަށް ކުރާ އަޅުކަމުގައި، އެއްވެސް އެއްޗެއް، އެ إِلٰهއާ އެއްފަދަކޮށް ބައިވެރިކޮށް ޝިރްކުނުކުރާހުށިކަމެވެ![27]","[27]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(23) އޭ ކާފިރުންނޭވެ! ތިމަން إِلٰهُގެ އަޅާ مُحَمَّدٌ ގެ މައްޗަށް، ތިމަން إِلٰهُ ބާވައިލެއްވި ޤުރްއާނާ މެދު ތިޔަބައިމީހުން ޝައްކުކަމެއްގެ ތެރޭގައި ވަނީ ނަމަ، އަދި، ޤުރްއާނަކީ، ތިމަން إِلٰهُ ބާއްވައިލެއްވި އެއްޗެއް ނޫންކަމުގައި ތިޔަބައިމީހުން ދެކޭ ނަމަ، ޤުރްއާނުގައިވާ ފަދަ އެންމެ ސޫރަތެއް ވިއަސް ތިޔަބައިމީހުން ނިކަން ގެނެސްބަލާށެވެ! އަދި ތިޔަ ދައްކާ ވާހަކަތަކުގައި ތިޔަބައިމީހުންނީ ތެދުވެރީން ކަމުގައި ވަނީ ނަމަ އަދި، اللهُ  ފިޔަވައި އެ ފަދަ ސޫރަތެއް ގެނައުމުގައި ތިޔަބައިމީހުންނަށް ވާގިވެރިވެ އެހީތެރިވާނޭ ބަޔަކު ތިބި ނަމަ، އެ ބަޔަކަށް ގޮވައި ނިކަން ގެނެސްބަލާށެވެ![28]","[28]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدَّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(24) ފަހެ، ކިތަންމެ ގިނަ މަސައްކަތެއް ތިޔަބައިމީހުން ކުރިކަމުގައި ވިއަސް، އެ ފަދަ ސޫރަތެއް ގެނައުމަކީ، މިހާރު ވެސް ތިޔަބައިމީހުންނަށް ކުރެވޭނޭ ކަމެއް ނޫނެވެ. އަދި މުސްތަޤްބަލުގައި ވެސް ހަމަހިލާ ކުރެވޭނޭ ކަމެއްނޫނެވެ. ކަން މިހެން ހުރިއިރު، ތިޔަބައިމީހުންގެ މައްޗައް ލާޒިމުވެގެންވަނީ، اللهُ އަށް ކިޔަމަންތެރިވެ، އެ إِلٰهُގެ ރަސޫލާގެ ރަސޫލުކަން ތެދުކޮށް، ނަރަކައިގެ އަލިފާނަށް ބިރުވެތިވެ ރައްކައުތެރިވުމެވެ. އެހެނީ، އެ ތާނގެ ދަރުކަމުގައި ވާނީ މީސްތަކުންނާއި ހިލައެވެ. އެ ނަރަކަ ތައްޔާރުކުރެއްވިފައި ވަނީ، اللهُ އަށާއި، އެ إِلٰهُގެ ރަސޫލާއަށް އުރެދި ނުކިޔަމަންތެރިވާ ކާފިރުންނަށް ޓަކައެވެ.[29]","[29]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(25) އޭ ރަސޫލާއެވެ! އަދި އިސްވެދިޔަ އާޔަތުގައި ކާފިރުންނަށް ބިރުވެރި ކަމުގެ ޚަބަރު ދެއްވި ފަދައިން، اللهُ އަށް އީމާންވެ ޞާލިޙު ޢަމަލުކުރި މުއުމިނުންނަށް އުފައުވެރިކަމުގެ ޚަބަރުދެއްވާށެވެ! ހަމަކަށަވަރުން، އާޚިރަތުގައި މުއުމިނުންނަށް ހުރީ، އެ ތަންތާނގައިވާ އުސް ގަނޑުވަރުތަކާއި ހިޔާ ދެނިވި ގަސްތަކުގެ ދަށުން، ތަފާތު ބާވަތްބާވަތުގެ ކޯރުތައް ހިނގަހިނގާ ހުންނަ ސުވަރުގެތަކެވެ. އެ ސުވަރުގެތަކަކީ، ފުރިހަމަ ކަން އިންތިހާ ދަރަޖައަށް ގޮސްފައިވާ އަޖައިބުވާ ފަދަ ރިވެތި ސުވަރުގެތަކެކެވެ. އެ ސުވަރުގެތަކުގައި އެބައިމީހުންނަށް ރިޒްޤެއްގެ ގޮތުގައި މީރު މޭވާގެ ބާވަތްތަކުގެ ތެރެއިން ބާވަތެއް ދެއްވޭ ކޮންމެ ފަހަރަކު މެ އެބައިމީހުން ބުނާނެތެވެ. ހަމަކަށަވަރުން، މިއީ، ދުނިޔޭގައި ވެސް އަހުރެމެންނަށް ދެއްވުނުފަދަ މޭވާއެކެވެ. އެކަމަކު، އެ މޭވާގެ ރަހަބަލައިފައި އެބައިމީހުން ބުނާނެތެވެ. މި މޭވާގެ ނަމާއި، ވައްތަރާއި، ކުލައާއި، ސިފަ، ދުނިޔޭގައި އަހުރެމެންނަށް ދެއްވުނު މޭވާއާ އެއްގޮތްވި ކަމުގައި ވިއަސް، މިއީ، މުޅީން ރަހަ ތަފާތު ނުހަނު މީރު މޭވާއެކެވެ. އަދި އިންސާނުން ހިތްހަމަނުޖެހޭ ހުރިހައި އުނިސިފަތަކުން ޠާހިރުކުރެއްވިގެންވާ ބައިވެރީން، އެ ސުވަރުގެތަކުގައި މުއުމިނުންނަށް ޓަކައި ވެއެވެ. އަދި އެބައިމީހުން ވާނީ، ދޮގުހެދުމާއި އެ ނޫން ވެސް އެންމެހައި ނުބައި އަޚްލާޤުން ވެސް ޠާހިރުކުރެއްވިގެންނެވެ. އަދި ބަޔާންވެދިޔަ އެންމެހައި ނިޢުމަތްތަކާއި އެ ނޫން ވެސް ތަފާތު ނިޢުމަތްތައް ލިބެނިވި ގޮތުގައި، އެ ތަނުން ނުކުތުމެއް އަދި މަރުވުމެއް ވިއަސް ނެތި، އެ ސުވަރުގެތަކުގައި ތާއަބަދު އެ މުއުމިނުން ދެމިތިބޭނެތެވެ.[30]","[30]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(26) ހަމަކަށަވަރުން، اللهُ  ޚަލްޤުކުރައްވައިފައިވާ ތަކެތީގެ ތެރެއިން، މަދިރިއެއް ނުވަތަ މެއްސެއް ނުވަތަ އެއަށްވުރެން ބޮޑު އެއްޗަކުން ވިއަސް، މިސާލު ޖެއްސެވުމަކީ، اللهُ  ލަދުވެތިވެވޮޑިގަންނަވާ ކަމެއް ނޫނެވެ. އެހެނީ، ހުރިހައި ތަކެއްޗަކީ ވެސް، اللهُ  ޚަލްޤުކުރައްވައިފައިވާ ތަކެއްޗެވެ. މި ފަދަ މިސާލުތައް، اللهُ  ޖައްސަވަނީ، އެ إِلٰهُ ފިޔަވައި އަޅުކަންކުރެވޭ ތަކެތީގެ ނިކަމެތިކަމާއި ނުކުޅެދޭކަން ހާމަކޮށްދެއްވައި ބަޔާންކޮށްދެއްވުމަށެވެ. ވީމާ، اللهُ ގެ ޚަލްޤުތަކުންގެ ތެރެއިން ކޮންމެ އެއްޗަކުން، އެ إِلٰهُ މިސާލުޖެއްސެވިކަމުގައި ވިއަސް، އެއީ ޙައްޤުގޮތުގައި ޖެއްސެވި މިސާލެއް ކަން މުއުމިނުން ދަންނަކަން ކަށަވަރެވެ. އަދި ފުރައްސާރަކުރުމުގެ ގޮތުން ކާފިރުން ބުނެއުޅެއެވެ. މަދިރިއާއި މެހި ފަދަ ނިކަމެތި ތަކެތީން، اللهُ  މިސާލުޖައްސަވަނީ ކީއްވެގެން އަދި ކޮން ސަބަބަކާ ހެދި ބާވައެވެ؟ އެ ސުވާލުގެ ޖަވާބުގައި، اللهُ  ވަޙީކުރެއްވިއެވެ. ހަމަކަށަވަރުން، އެ ފަދަ މިސާލުތައް، اللهُ  ޖައްސަވަނީ، މީސްތަކުން އިމްތިޙާނުކުރައްވައި، މުއުމިނުންނާއި ކާފިރުން ވަކިކުރެއްވުމަށް ޓަކައެވެ. އަދި، އެ إِلٰهُ، އެ ފަދަ މިސާލުތައް ޖައްސަވައި، ގިނަ ބަޔަކު ޙައްޤުގެ މަގުން އެއްކިބާކުރައްވައި މަގުފުރައްދަވަތެވެ. އެއީ، އެ ފަދަ މިސާލުތަކަށް މަލާމާތްކޮށް ފުރައްސާރަކޮށް އުޅޭ މީހުންނެވެ. އަދި ހަމަ އެ ފަދަ މިސާލުތައް ޖައްސަވައި، ގިނަ ބަޔަކަށް ތެދުމަގު ދައްކަވަތެވެ. އެއީ، އެ ފަދަ މިސާލުތަކުން ޢިބްރަތާއި ނަސޭހަތް ލިބިގަނެ އީމާންވާ މީހުންނެވެ. އަދި، އެ إِلٰهއަށް އުރެދި ނުކިޔަމަންތެރިވެ، އެ إِلٰهُ ބާވައިލެއްވި އާޔަތްތަކަށް އިންކާރުކޮށް ކާފިރުވާ ފާސިޤުން މެނުވީ، އެ ފަދަ މިސާލުތައް އެކުލެވިގެންވާ އާޔަތްތަކުން، އެ إِلٰهُ މަގުފުރައްދަވާ ކަމުގައި ނުވެއެވެ. އެހެނީ، އެއްވެސް މީހަކަށް، اللهُ  އަނިޔާވެރިވެވޮޑިނުގަންނަވަތެވެ.[31]","[31]- اَلْمُخْتَصَرُ فِي التّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(27) އެ ކާފިރުންނަކީ، اللهُ ގެ އެއްކައުވަންތަކަން ޤަބޫލުކޮށް، އެ إِلٰهُގެ އަމުރުފުޅުތަކަށް ކިޔަމަންތެރިވުމަށް މީސްތަކުންގެ ކިބައިން ޢަހްދު ކަށަވަރު ހިއްޕެވުމުން، އެ ކަން ޤަބޫލުކުރުމަށް ފަހު އެ ޢަހްދު ކަށަވަރު އުވައިލި މީހުންނެވެ. އަދި އެ ޢަހްދު ކަށަވަރު ހަނދާންކޮށްދެއްވުމުގެ ގޮތުން، އެތަކެއް ގިނަ ރަސޫލުން ފޮނުއްވައި ފޮތްތައް ބާވައިލެއްވިމެއެވެ. އަދި އެ ކާފިރުންނަކީ، ރަޙިމުގެ ގުޅުން ފަދަ ގުޅުންތައް ބަދަހިކުރުމަށް، اللهُ  އަންގަވައިފައި ވަނިކޮށް، އެ ފަދަ ގުޅުންތައް ކަނޑައި ބިމުގައި ފަސާދަކޮށް، އެ إِلٰهُގެ ދީނާ ޚިލާފުވި މީހުންނެވެ. އެހެންކަމުން، ދުނިޔެއާއި އާޚިރަތުގައި ގެއްލުމާއި ހަލާކު އުފުލަނިވި ބަޔަކީ ހަމަ އެބައިމީހުންނެވެ.[32] ދަންނާށެވެ! މި އާޔަތާ އަދި މި އާޔަތުގެ ކުރީގައިވާ އާޔަތް ބާވައިލެއްވި ސަބަބާ މެދު ރިވާވެގެންވެއެވެ. ކީރިތި ޤުރްއާނުގެ ބައެއް އާޔަތްތަކުގައި، ފައިދިގުމަކުނާއި، މެހި ފަދަ ތަކެތީގެ ވާހަކައިން މިސާލުޖެއްސެވުމުން، އެ ކަމަށް މަލާމާތްކުރުމުގެ ގޮތުން ޔަހޫދީން ބުންޏެވެ. ތިޔައީ، اللهُ ގެ ކަލާމްފުޅެއް ނޫނެވެ.[33] އެހެނީ، އެ ފަދަ އަގެއްނެތް ތަކެތީގެ މިސާލު ގެންނެވުމަކީ، الله ގެެ ގަދަކީރިތިވަންތަކަމަށް ނިސްބަތްކުރާ އިރު އެކަށީގެންވާކަމެއް ނޫނެވެ.[34]","[32]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[33]- اَلْجَامِعُ لِأَحْكَامِ الْقُرْآنِ لِلْإمَامِ الْقُرْطُبِي\n[34]- تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(28) އޭ މުޝްރިކުންނޭވެ! اللهُ ގެ އެއްކައުވަންތަކަމުގެ މައްޗަށް ދަލީލު ކުރަނިވި ހެކިތަކާއި ބުރުހާންތައް ތިޔަބައިމީހުންގެ އަމިއްލަ ނަފްސުގައި ވެސް ޝާމިލުވެގެންވެއެވެ. ކަންތައް ހުރީ މި ފަދއިން ކަމުގައި ވާއިރު، އަޅުކަންކުރުމުގައި، އެ إِلٰهއާއި އެހެނިހެން މަޚުލޫޤުން ބައިވެރިކޮށް ޝިރުކުކޮށް، ތިޔަބައިމީހުން ކާފިރުވެގަންނަނީ ކިހިނަކުން ކޮން ހަމަޔަކުންހެއްޔެވެ؟ ދަންނާށެވެ! ތިޔަބައިމީހުންގެ އެއްވެސް އަސަރެއް އަދި އެނގުމެއް ވިއަސް ނެތި އެތައް ޒަމާންތަކެއް ވޭތުވެފައި ވަނިކޮށް، ތިޔަބައިމީހުން އުފައްދަވައި ފުރާނައެޅުއްވީ، އެ إِلٰهއެވެ. އެއަށްފަހު، ތިޔަބައިމީހުން ދުނިޔޭގައި އުޅުމަށް، އެ إِلٰهُ ކަނޑައަޅުއްވައިފައިވާ މުއްދަތު ހަމަވުމަށްފަހު، ތިޔަބައިމީހުން މަރުގަންނަވާނެތެވެ. ދެން، އެއަށްފަހު، ޤިޔާމަތް ޤާއިމުވާ ދުވަހުން ތިޔަބައިމީހުން އަލުން ދިރުއްވައި، ކަށްވަޅުތަކުން ނެރުއްވައި، މަޙްޝަރުކުރެއްވި ޙިސާބުބައްލަވައި، ޖަޒާ ނުވަތަ ސަޒާ ދެއްވުމަށް ޓަކައި، އެ إِلٰهُގެ ޙަޟުރަތަށް ރުޖޫޢަކުރެއްވޭހުއްޓެވެ. ކަން މިހެން ހުރިއިރު، ތިޔަބައިމީހުން ތިޔަ އަޅުކަންކުރާ ފަރާތްތައް ދޫކޮށް، ހަމައެކަނި اللهُ އަށް އަޅުކަންކުރުން ޙައްޤުވެގެން ނުވޭހެއްޔެވެ؟ ޝައްކެއްނެތެވެ. ހުރިހައި އަޅުކަމެއް ކުރުން ޙައްޤުވެގެން ވަނީ، ހަމައެކަނި އެ إِلٰهއަށެވެ. ވީމާ، ތިޔަ ކާފިރުން، އެ إِلٰهُ ފިޔަވައި އެހެން ފަރާތްތަކަށް އަޅުކަންކުރާކަމީ އަޖައިބުވަނިވި ކަމެކެވެ.[35]","[35]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(29) އެ إِلٰهއީ، ބިމުގައިވާ ހުރިހައި ނިޢުމަތްތަކެއް ތިޔަބައިމީހުންނަށް ޓަކައި އުފައްދަވައި، އެ ނިޢުމަތްތަކުން ފައިދާ ލިބިގަނެވޭނޭ ގޮތް، ތިޔަބައިމީހުންނަށް ތަނަވަސްކޮށްދެއްވި، إِلٰهއެވެ. ދެން، އުޑުތައް ހެއްދެވުމަށް، އެ إِلٰهُ އިރާދަކުރެއްވި ހިނދު، ހަތް އުޑު ހައްދަވައި އެ އުޑުތައް ފުރިހަމަކުރެއްވިއެވެ. ދަންނާށެވެ! އެ إِلٰهއީ، ހުރިހައި ކަމަކާއި ތަކެއްޗެއް މޮޅަށް ދެނެވޮޑިގެންވާ إِلٰهއެވެ. އެހެނީ، އެ إِلٰهُގެ ޢިލްމުފުޅުން ބޭރުވެގެންވާ އެއްވެސް ކަމެއް އަދި އެއްޗެއް ވިއަސް ނުވެއެވެ.[36]","[36]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(30) އޭ ނަބިއްޔާއެވެ! ހަމަކަށަވަރުން، ބިމުގައި، ތިމަން إِلٰهُ ޚަލީފާއަކު ލައްވާހުށީމެވެ. މިފަދައިން، އިބަ ރަސޫލާގެ ވެރި إِلٰهُ، މަލާއިކަތުންނަށް ވަޙީކުރެއްވި ހިނދު، ކަން ހިނގައި ދިޔަ ގޮތުގެ ވާހަކަ، އިބަ ރަސޫލާ މީސްތަކުންނަށް ވިދާޅުވެދެއްވާށެވެ! މި ފަދައިން ވަޙީކުރެއްވުމުން މަލާއިކަތުން ދެންނެވިއެވެ. އޭ އަޅަމެންގެ ވެރި إِلٰهއެވެ! އަޅަމެން މިތިބީ، އިބަ إِلٰهއަށް ކިޔަމަންތެރިވުމާ އެކު، ހުރިހައި އުނި ސިފަތަކުން، އިބަ إِلٰهُ ހުސްޠާހިރުވެވޮޑިގެންވާކަމާއި، އިބަ إِلٰهُގެ މަތިވެރިވަންތަކަމާއި، ޖަލާލުވަންތަކަމާ އެކަށޭނަގޮތުގެ މަތީން ހުރިހައި ފުރިހަމަ ސިފަފުޅުތަކުން ސިފަލިބިވޮޑިގެންވާކަން ބަޔާންކޮށް، އިބަ إِلٰهއަށް ޙަމްދާއި ޘަނާދަންނަވައި ތަސްބީޙަކިޔުމުގައެވެ. އެ ގޮތުގައި އަޅަމެން ތިއްބައި، އެއް ބަޔަކު އަނެއް ބަޔަކާ ޢަދާވާތްތެރިވެ، އަނިޔާވެރިވެ، ބިމުގައި ފަސާދަކޮށް ލޭއޮހޮރުވައި އުޅޭނޭ ބަޔަކު، އެ ބިމުގައި، އިބަ إِلٰهُ ލައްވަނީތޯއެވެ؟ މި ފަދައިން މަލާއިކަތުން ދެންނެވުމުން، اللهُ  ވަޙީކުރެއްވިއެވެ. ހަމަކަށަވަރުން، ތިޔަ މަލާއިކަތުންނަށް އެނގިވަޑައިނުގަންނަވާ ކަންތައްތައް، ތިމަން إِلٰهُ ދެނެވޮޑިގެންވަމެވެ. ކަން މިހެނެް ހުރުމާ އެކު، ބިމުގައި ޚަލީފާއަކު ލެއްވުމުގެ ޙިކްމަތް ވެސް، ތިމަން إِلٰهُ މޮޅަށް ދެނެވޮޑިގެންވަމެވެ.[37] ބިމުގައި ޚަލީފާއަކު ލެއްވުމުގެ ޙިކްމަތަކީ، އެ ތާނގައި، الله ގެ ދީން ޤާއިމުކޮށް، އެ ދީނަށް ގޮވައި، އީމާންކަން ފަތުރައި، އެ إِلٰهއަށް ކިޔަމަންތެރިކަން އަދާކޮށް، ބިން ޢިމާރާތްކުރާނޭ ބަޔަކު، އެ ޚަލީފާގެ ދަރިފަސްކޮޅުން ފޮނުއްވުމެވެ. އެ ބަޔަކީ، އެ ޚަލީފާގެ ދަރިފަސްކޮޅުން ފޮނުއްވާ، ރަސޫލުންނާއި، ނަބިއްޔުންނާއި، ޢާލިމުންނާއި، ޞާލިޙުންނާއި، ޒާހިދުންނެވެ.[38]","[37]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[38]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(31) އަދި، آدَمُ ގެ މާތްކަން މަލާއިކަތުންނަށް ހާމަކޮށްދެއްވުމަށް ޓަކައި، އެންމެހައި ދިރޭ ތަކެއްޗާއ،ި ދިރުމެއް ނުވާ ތަކެތީގެ ނަންތަކާއި، އެ ނަންތަކުގެ މާނަ، آدَمُ އަށް، އެ إِلٰهُ އުނގަންނަވައި ދެއްވިއެވެ. ދެން އެއަށްފަހު، މަލާއިކަތުންނަށް އެ ތަކެތި ހުށަހަޅުއްވައި، އެ إِلٰهُ ވަޙީކުރެއްވިއެވެ. ތިޔަ މަލާއިކަތުން، މި ތަކެތީގެ ނަންތައް، ތިމަން إِلٰهއަށް ނިކަން ވިދާޅުވެދެއްވަބައްލަވާށެވެ! އަދި އެ ތަކެތީގެ ނަންތަކާއި އެ ނަންތަކުގެ މާނަ ތިޔަ މަލާއިކަތުންނަށް ވިދާޅުވެދެއްވިއްޖެ ނަމަ، آدَمُ އާއި، آدَمُ ގެ ދަރިފަސްކޮޅުގެ މީހުންނަށްވުރެން، އިތުރު ޚާއްޞަ މާތްކަމެއް، ތިޔަ މަލާއިކަތުންނަށް ލިބިވަޑައިގެންފައިވާ ކަން ހާމަވެ ފައުޅުވެދާނެތެވެ.[39]","[39]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(32) އެ ފަދައިން ވަޙީކުރެއްވުމުން، މަލާއިކަތުން ދެންނެވިއެވެ. އިބަ إِلٰهُގެ ނިޔާފުޅާ މެދު އަޅަމެންނަށް އިޢުތިރާޟުކުރެވުނީ، އަޅަމެންގެ ކިބައިގައި ހުރި ނޭނގޭކަމާއި އުނިކަމުންނެވެ. އިބަ إِلٰهއީ، ހުރިހައި އުނި ސިފައަކާއި ޢައިބަކުން ހުސްޠާހިރުވެ ވޮޑިގެންވާ إِلٰهއެވެ. އަދި، އިބަ إِلٰهُ، އަޅަމެންނަށް އުނގަންނަވައިދެއްވި އެއްޗެއް ފިޔަވައި އެހެން އެއްވެސް އެއްޗެއްގެ ޢިލްމު އަޅަމެންނަށް ލިބިގެނެއް ނުވެއެވެ. ހަމަކަށަވަރުން، ޚަލްޤުތަކުންގެ ހުރިހައި ކަމެއް މޮޅަށް ދެނެވޮޑިގެންވަނީ، ހަމައެކަނި އިބަ إِلٰهއެވެ. އިބަ إِلٰهއީ، ހުރިހައި ކަމެއް ތަދްބީރުކުރެއްވުމުގައި ޙިކްމަތްވަންތަ إِلٰهއެވެ.[40]","[40]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(33) اللهُ  ވަޙީކުރެއްވިއެވެ. އޭ آدَمُ އެވެ! އެ ތަކެތީގެ ނަންތައް، މަލާއިކަތުންނަށް އެނގިވަޑައި ނުގެންނެވި ތަކެތީގެ ނަންތައް، އެ މަލާއިކަތުންނަށް ވިދާޅުވެދެއްވާށެވެ! ދެންފަހެ، آدَمُ އަށް، اللهُ  އުނގަންނަވައިދެއްވި ފަދައިން، އެ ތަކެތީގެ ނަންތައް އެ މަލާއިކަތުންނަށް، آدَمُ  ވިދާޅުވެދެއްވި ހިނދު، އެ މަލާއިކަތުންނަށް، اللهُ  ވަޙީކުރެއްވިއެވެ. ހަމަކަށަވަރުން، އުޑުތަކާއި ބިމުގައި ތިޔަ މަލާއިކަތުންނަށް ވަންހަނާވެފައިވާ ކަންތައްތައް، ތިމަން إِلٰهُ، މޮޅަށް ދެނެވޮޑިގެންވާކަން، ތިމަން إِلٰهُ ތިޔަ މަލާއިކަތުންނަށް ނާންގަވަމުތޯއެވެ؟ އަދި ތިޔަ މަލާއިކަތުން ފައުޅުކުރައްވާ ކަންތައްތަކާއި ވަންހަނާކުރައްވާ ކަންތައްތައް، ތިމަން إِلٰهُ މޮޅަށް ދެނެވޮޑިގެންވާކަން، ތިޔަ މަލާއިކަތުންނަށް، ތިމަން إِلٰهُ ނާންގަވަމުތޯއެވެ؟[41]","[41]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(34) އޭ ރަސޫލާއެވެ! آدَمُއަށް ޢިއްޒަތާއި ޝަރަފުދެއްވުމުގެ ގޮތުން، އެނަބިއްޔާއަށް ސަޖިދަކުރެއްވުމަށް، ތިމަން إِلٰهُ، މަލާއިކަތުންނަށް އަމުރުކުރެއްވި ހިނދު، ކަން ހިނގައި ދިޔަ ގޮތުގެ ވާހަކަ، އިބަ ރަސޫލާ، މީސްތަކުންނަށް ވިދާޅުވެދެއްވާށެވެ! އެ އަމުރުފުޅު އައުމާ އެކު، އެންމެހައި މަލާއިކަތުން، آدَمُ އަށް ސަޖިދަކުރެއްވިއެވެ. ނަމަވެސް، އިބިލީހުގެ ކިބައިގައި ހުރި ބޮޑާކަމާއި ޙަސަދަވެރިކަމުގެ ބޮޑުކަމުން، اللهُ ގެ އަމުރުފުޅަށް އުރެދި ނުކިޔަމަންތެރިވެ، آدَمُ އަށް ސަޖިދަކުރުމަށް އިންކާރުކޮށް ދެކޮޅުހެދިއެވެ. އެހެންކަމުން، އިބިލީސް ވެގެންދިޔައީ ކާފިރުންގެ ތެރެއިންނެވެ.[42] ދަންނާށެވެ! އަޞްލުގައި އިބިލީހަކީ މަލާއިކަތެއް ނޫނެވެ. ކަން މިހެން ހުރުމާ އެކު ވެސް، آدَمُ އަށް ސަޖިދަކުރެއްވުމަށް މަލާއިކަތުންނަށް އަމުރުކުރެއްވުމުގެ ކުރީގައި، އިބިލީހުގެ ކިބައިގައި ހުރި އަޅުވެރިކަމުގެ ބޮޑުކަމުން، މަލާއިކަތުންގެ ތެރޭގައި އުޅުމުގެ ފުރްޞަތު، އިބިލީހަށް، اللهُ  ދެއްވީއެވެ.[43]","[42]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[43]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(35) އަދި، آدَمُ އަށް، ތިމަން إِلٰهُ ވަޙީކުރެއްވީމެވެ. އިބަ ނަބިއްޔާއާއި އިބަ ނަބިއްޔާގެ އަނބިކަނބަލުން ސުވަރުގޭގައި ވަޒަންވެރިވެވަޑައިގަންނަވާށެވެ! އަދި އެ ސުވަރުގޭގައި ތިޔަ ދެކަނބަލުން ބޭނުންފުޅު ތަނެއްގައި ތިއްބަވައިގެން، އެ ތާނގެ ތަނަވަސް ނިޢުމަތްތަކުން އަރާމު ޙާޞިލުކުރައްވައި، އެ ތާނގެ މޭވާތަކުން ބޭނުންފުޅު އެއްޗެއް ފަރީއްކުޅުއްވާށެވެ! ނަމަވެސް، މިހިރަ ގަހާ ކައިރިވެވަޑައިނުގަންނަވާށެވެ! އެހެނީ، އެ ގަހުން ފަރީއްކުޅުއްވައިފި ނަމަ، ތިޔަ ދެކަނބަލުން ވެސް ވާހުށީ، اللهُ އަށް އުރެދި ނުކިއަމަންތެރިވެ، އެ إِلٰهُގެ އަމުރުފުޅާ ޚިލާފުވެ، އަމިއްލަ ނަފްސަށް އަނިޔާވެރިވާ މީހުންގެ ތެރެއިންނެވެ.[44]","[44]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(36) ދެންފަހެ، آدَمُގެ ދެކަނބަލުންނަށް، اللهُ މަނާކުރެއްވި ގަހުން، އެ ދެކަނބަލުންނަށް ފަރީއްކުޅުއްވިއްޖައުމަށް ދާނދެން، އެ ދެކަނބަލުންނަށް ވަސްވާސްދިނުމުގައި، ޝައިޠާނާ ފިލައިނުދެއެވެ. އަދި އެ ގަހާ ބެހޭ ގޮތުން، ގިނަގުނަ ވާހަކަތައް، ޝައިޠާނާ އެ ދެކަނބަލުންނާ ދައްކައި، އެ ދެކަނބަލުން ހައްލައި، އެ ދެކަނބަލުން އެ ތިއްބެވި ނިޢުމަތުގެ ޙާލަތުން އެ ދެކަނބަލުން ބޭރުކުޅައެވެ. ފަހެ، އެ ދެކަނބަލުން ޝައިޠާނާގެ ވަސްވާހަށް ހެއްލިވަޑައިގެން އެ ގަހުން ފަރީއްކުޅުއްވުމުން، އެ ކުރެއްވުނު ކުށުގެ ސަޒާއެއްގެ ގޮތުން، ސުވަރުގޭގެ ތަނަވަސް ނިޢުމަތްތަކުން، اللهُ އެ ދެކަނބަލުން ދުރުކުރައްވައި، ސުވަރުގެއިން ބޭރުކުރެއްވިއެވެ. އަދި އެ ދެކަނބަލުންނަށާއި ޝައިޠާނާއަށް، اللهُ ވަޙީކުރެއްވިއެވެ. ތިޔަބައިމީހުން، އެއް ބަޔަކު އަނެއް ބަޔަކުގެ ޢަދުއްވުންކަމުގައިވާ ޙާލު، ތިޔަބައިމީހުން ބިމަށް ފައިބާށެވެ! އަދި ތިޔަބައިމީހުންނަށް ޓަކައި އެ ތާނގައި ދިރިއުޅެވޭނޭ ގޮތް ވަނީ ހަމަޖެހިފައެވެ. އެއީ، ކޮންމެ މީހަކު ވެސް އެ މީހެއްގެ ޢުމުރު ހަމަވެއްޖައުމަށް ދާނދެން، އެ ތާނގައިވާ ތަކެތީން ފައިދާއާއި އުފާ ލިބިގަނެވޭނޭ ގޮތުގައެވެ.[45]","[45]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(37) ދެންފަހެ، آدَمُ ގެ ވެރި إِلٰهُ، އެ ނަބިއްޔާއަށް އިލްހާމުކުރެއްވެވި ކަލިމަފުޅުތަކެއް އުނގެނިވަޑައިގެން، އެ ކަލިމަފުޅުތައް އެ ނަބިއްޔާ ވިދާޅުވެ ތައުބާވެވަޑައިގަތުމުން، އެ ދެކަނބަލުންގެ ތައުބާ، އެ إِلٰهُ ޤަބޫލުކުރައްވައި، އެ ދެކަނބަލުންނަށް ކުރެއްވުނު ފާފަ، އެ ދެކަނބަލުންނަށް، އެ إِلٰهُ ފުއްސަވައިދެއްވިއެވެ. ހަމަކަށަވަރުން، اللهُ އީ، އެإِلٰهُގެ އަޅުތަކުންގެ ތައުބާ ގިނަގިނައިން ޤަބޫލުކުރައްވާ އެބައިމީހުންނަށް ގިނަގިނައިން ރަޙްމަތްލައްވާ إِلٰهއެވެ. ދަންނާށެވެ! آدَمُ އަށް، اللهُ  އުނގަންނަވައިދެއްވި ކަލިމަފުޅުތަކުގައި ވަނީ، ތައުބާވެ، ފާފަ ފުއްސަވައިދެއްވުމަށް އެދި، އެ إِلٰهُގެ ހަޟްރަތުގައި ދަންނަވާނޭ ގޮތެވެ. އެ ކަލިމަފުޅުތަކަކީ، سُورَةُ الأَعْرَافُގެ ތޭވީސް ވަނަ އާޔަތުގައިވާ މި ދަންނަވާ ކަލިމަފުޅުތަކެވެ. (رَبَّنَا ظَلَمْنَا أَنْفُسَنَا وَإِنْ لَّمْ تَغْفِرْلَنَا وَتَرْحَمْنَا لَنَكُوْنَنَّ مِنَ الْخَاسِرِيْنَ) މާނައީ: “އޭ އަޅަމެންގެ ވެރި إِلٰهއެވެ! އެ ގަހަކުން ކެއުން، އިބަ إِلٰهُ މަނާކުރެއްވި ގަހުން ކެއުމުގެ ސަބަބުން، އަޅަމެން މިވަނީ އަޅަމެންގެ އަމިއްލަ ނަފްސަށް އަނިޔާވެރިވެފައެވެ. ވީމާ، އިބަ إِلٰهُ އަޅަމެންނަށް ފާފަފުއްސަވައި ރަޙްމަތްނުލައްވައިފި ނަމަ އަޅަމެން ވާނީ، ދުނިޔެއާއި އާޚިރަތުގައި ގެއްލުމާއި ހަލާކު ލިބެނިވި މީސްތަކުންގެ ތެރެއިންނެވެ.][46]","[46]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(38) آدَمُ ގެ ދެކަނބަލުންނަށާއި ޝައިޠާނާއަށް، ތިމަން إِلٰهُ ވަޙީކުރެއްވީމެވެ. ތިޔަބައިމީހުން އެންމެން ސުވަރުގެއިން ނުކުމެ ބިމަށް ފައިބާށެވެ! އެއަށްފަހު، ޤިޔާމަތާ ހަމައަށް ދާނދެން ތިޔަބައިމީހުންނާއި ތިޔަބައިމީހުންގެ ދަރިފަސްކޮޅުން އަންނާނޭހައި ބަޔެއްގެ ގާތަށް ވެސް، ހިދާޔަތުގެ އަލިމަގައިގެން، ތިމަން إِلٰهُ، ރަސޫލުން ފޮނުއްވައި އެ ރަސޫލުންނަށް، ފޮތް ބާވައިލައްވާހުށީމެވެ. ފަހެ، އެ ރަސޫލުންނާ ތަބާވެ، އެ ފޮތްތަކުގައިވާ ހިދާޔަތާ އެއް ގޮތަށް ޢަމަލުކޮށްފި ބަޔަކަށް އާޚިރަތް ދުވަހުން އެއްވެސް ބިރެއްނެތެވެ. އަދި ދުނިޔޭގައި އުޅުނުއިރު ކުރެވިފައިވާ ކުށްތަކާއި ނުކުރެވި ދޫކޮށްލެވުނު ހެޔޮ ކަންކަމާ އަދި ޙާޞިލުނުކުރެވިދިޔަ ކަންތައްތަކާ މެދު ހިތާމަކުރުމެއް ވިއަސް އެބައިމީހުންނަކަށް ނުމެ ވޭމެއެވެ. އަދި ކިއެއްތަ! އާޚިރަތް ދުވަހުން އެބައިމީހުންނަށް ހުރީ މުޅީން ވެސް ހަމަޖެހުމާއި އުފަލެވެ.[47]","[47]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(39) އަދި، ތިމަން إِلٰهُ ފޮނުއްވި ރަސޫލުން ގެންނެވި ހިދާޔަތަށް ފުރަގަސްދީ ޙައްޤުފޮރުވައި، ތިމަން إِلٰهُ ބާވައިލެއްވި އާޔަތްތައް ދޮގުކޮށް ކާފިރުވެ ކާފިރުކަންމަތީ މަރުވި މީހުންނީ، ނަރަކައިގެ އަހްލުވެރީންނެވެ. އެބައިމީހުންނީ، އެ ތަނުން ނުކުތުމެއްނެތި ތާއަބަދަށް އެ ތާނގައި ދެމިތިބެނިވި މީހުން މެއެވެ.[48]","[48]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(40) އޭ އިސްރާއީލުގެ ދަރީންނޭވެ! ތިޔަބައިމީހުންނަށް، ތިމަން إِلٰهُ ދެއްވި ގިނަގުނަ ނިޢުމަތްތައް ހަނދުމަކޮށް، އެ ނިޢުމަތްތަކުގެ ޝުކްރު، ތިޔަބައިމީހުން ތިމަން إِلٰهއަށް އަދާކުރާށެވެ! އަދި ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދު، ތިޔަބައިމީހުން ފުރިހަމަކުރާށެވެ! އެ ޢަހްދަކީ، ތިމަން إِلٰهُ ބާވައިލެއްވި އެންމެހައި ފޮތްތަކަށާއި، ތިމަން إِلٰهُ ފޮނުއްވި ހުރިހައި ރަސޫލުންނަށް އީމާންވެ، ތިމަން إِلٰهُ ޝަރްޢުކުރެއްވި އެންމެހައި ކަންތައްތަކަށް ޢަމަލުކުރުމަށް، ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދެވެ. ދަންނާށެވެ! އެ ކަންކަމަށް ތިޔަބައިމީހުން ފުރިހަމައަށް ޢަމަލުކޮށްފި ނަމަ، ތިމަން إِلٰهُ ތިޔަބައިމީހުންނަށް ކުރެއްވި ޢަހްދު، ތިމަން إِلٰهُ ފުރިހަމަ ކުރައްވާހުށީމެވެ. އެ ޢަހްދަކީ، ދުނިޔޭގައި ތިޔަބައިމީހުންނަށް ރަޙްމަތްލައްވައި، އާޚިރަތް ދުވަހުގެ ޢަޛާބުން ތިޔަބައިމީހުން ދިންނަވައި ސަލާމަތްކުރައްވައި ސުވަރުގެ ވެއްދެވުމެވެ. އަދި ތިޔަބައިމީހުން ވެފައިވާ ޢަހްދު އުވައިލައި، ތިމަން إِلٰهއަށް ކާފިރުވެއްޖެ ނަމަ، ތިޔަބައިމީހުންގެ މައްޗަށް، ތިމަން إِلٰهُ ފޮނުއްވައިފާނޭ ކޯފާއާއި ޢަޛާބާ މެދު، ތިޔަބައިމީހުން، ތިމަން إِلٰهއަށް ބިރުވެތިވާށެވެ!",""],["(41) އޭ އިސްރާއީލުގެ ދަރީންނޭވެ! ތައުރާތު ބަދަލުކުރުމުގެ ކުރީގައި، ތިޔަބައިމީހުންގެ އަތުގައި އޮތް އަޞްލު ތައުރާތުން، ކީރިތި ޤުރްއާނަކީ ތެދު ފޮތެއް ކަން ތިޔަބައިމީހުންނަށް ރަނގަޅަށް އެނގެއެވެ. އެ ގޮތް އެނގިގެންތިބުމާ އެކު، ކީރިތި ޤުރްއާން ދޮގުނުކޮށް، ތިމަން إِلٰهُ ބާވައިލެއްވި ކީރިތި ޤުރްއާނަށް ތިޔަބައިމީހުން އީމާންވާށެވެ! އަދި، ކީރިތި ޤުރްއާނަށް އެންމެ ފުރަތަމަ އިންކާރުކޮށް ކާފިރުވާ އަހްލުކިތާބީންނަކީ ތިޔަބައިމީހުން ކަމުގައި ނުވާށެވެ! އަދި، ތިމަން إِلٰهُގެ އާޔަތްތައް ކުޑަ އަގަކަށް ނުގަންނާށެވެ! އަދި ނުވެސް ވިއްކާށެވެ! އެއީ، ދުނިޔޭގެ ފަނާވެދަނިވި ތަކެތި ލިބިގަތުމަށް ޓަކައި، ތިމަން إِلٰهُ ބާވައިލެއްވި އާޔަތްތަކުގައިވާ ޙުކުމްތައް ބަދަލުނުކުރުމެވެ. އަދި ތިޔަބައިމީހުން، ތިމަން إِلٰهُގެ ކޯފާއަށް ބިރުވެތިވެ، ތިމަން إِلٰهއަށް އުރެދެވޭ ކަންތައްތައް ދޫކޮށް، ހަމައެކަނި ތިމަން إِلٰهއަށް ކިޔަމަންތެރިވެ ތަޤްވާވެރިވާށެވެ![49]","[49]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(42) އޭ އިސްރާއީލުގެ ދަރީންނޭވެ! އަދި މީސްތަކުންގެ ގާތަށް، ތިމަން إِلٰهُ ރަސޫލުން ފޮނުއްވައި، އެ ރަސޫލުން ތިޔަބައިމީހުންނަށް އަންގަވައި ބަޔާންކޮށްދެއްވި ޙައްޤު ގޮތާ، ތިޔަބައިމީހުން ހަދައިފައިވާ ބާޠިލު ގޮތާ އެއްކޮށް އޮޅުވައިނުލާށެވެ! އަދި މީސްތަކުންގެ ގާތަށް، ތިމަން إِلٰهُ ފޮނުއްވާނޭ އެންމެ ފަހުގެ ރަސޫލާގެ ސިފަފުޅުތައް ތައުރާތާއި އިންޖީލުގައި ބަޔާންވެފައި ވުމާ އެކު، مُحَمَّدُ بْنِ عَبْدِ اللهِއަކީ، ތިމަން إِلٰهُ ފޮނުއްވި އެންމެ ފަހުގެ ރަސޫލާކަން ތިޔަބައިމީހުންނަށް ރަނގަޅަށް އެނގޭނެތެވެ. އަދި، އެ ރަސޫލާ ގެންނެވި ޝަރީޢަތަކީ ޙައްޤު ތެދުކަން ވެސް، އެ ފޮތްތަކުން ތިޔަބައިމީހުންނަށް ރަނގަޅަށް އެނގޭނެތެވެ. ވުމާއެކު، ތިޔަބައިމީހުން އެ ކަންކަން ސިއްރުކޮށް ވަންހަނާނުކުރާށެވެ![50]","[50]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(43) އޭ އިސްރާއީލުގެ ދަރީންނޭވެ! އަދި އިސްލާމް ދީނަށް ވަދެ، އެ ދީނުގައި ސާބިތުވެ ތިބުމާ އެކު، للهُ ގެ ރަސޫލާ مُحَمَّدُ بْنِ عَبْدِ اللهِ ނަމާދުފުޅުކުރައްވައި ދެއްކެވި ގޮތާ އެއްގޮތަށް، ނަމާދު ޤާއިމުކުރުން މަތީ ތިޔަބައިމީހުން ދެމިތިބޭށެވެ! އަދި ތިޔަބައިމީހުންނަށް، اللهُ  ދެއްވި މުދަލުން، އެ إِلٰهُގެ ރަސޫލާ مُحَمَّدُ بْنِ عَبْدِ اللهِ ގެންނެވި ޝަރީޢަތުގައިވާ ގޮތުގެ މަތީން، މުދަލުގެ ޒަކާތް ނެރޭށެވެ! އަދި މަޑުމޮޅިވެ ތިބޭ ޙާލު، އެ ރަސޫލާގެ އުންމަތުގެ މީހުންނާ އެކު ތިޔަބައިމީހުން ވެސް ޖަމާޢަތުގައި ނަމާދު ޤާއިމުކުރާށެވެ![51]","[51]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(44) އޭ އިސްރާއީލުގެ ދަރީންނޭވެ! ތިޔަބައިމީހުންނާއި ތިޔަބައިމީހުންގެ ގިނަ ޢިލްމުވެރީންގެ ކިބައިގައި ހުރި ނުބައިކަމެއްގެ ބޮޑުކަމާއެވެ! ތިޔަބައިމީހުންގެ އަމިއްލަ ނަފްސުތައް ހަނދާން ނައްތައިލައި، ހެޔޮ ކަންތައްތައްނުކޮށް ތިބެމެ، ހެޔޮ ކަންތައްތައް ކުރުމަށް، ތިޔަބައިމީހުން އަނެކުންނަށް އަމުރު ކުރަނީހެއްޔެވެ؟ އަދި ކިއެއްތަ! އިސްލާމް ދީން ޤަބޫލުކުރުމަކީ އެންމެ ބޮޑު ހެޔޮ ޢަމަލު ކަމުގައި ވާއިރު ވެސް، ތިޔަބައިމީހުން އެ ދީން ޤަބޫލެއް ނުކުރަމުއެވެ. އަދި ތިޔަބައިމީހުން ކިޔަވައި އުޅޭ ތައުރާތުގައި، مُحَمَّدُ بْنِ عَبْدِ اللهِގެ ސިފަފުޅުތަކާއި އެ ރަސޫލާއަށް އީމާންވުމަކީ ވާޖިބުކަމެއް ކަމުގައި އައިސްފައި ވެއެވެ. ވީއިރު، ތިޔަބައިމީހުން އެ ކަންކަމާ މެދު ވިސްނައި ފިކުރުކޮށް، އެ ރަސޫލާއަށް އީމާންނުވަނީ ކީއްވެގެންހެއްޔެވެ؟[52] މި އާޔަތް ބާވައިލެއްވުނު ސަބަބު: މަދީނާގައި އުޅުނު ޔަހޫދީންގެ ޢިލްމުވެރީންގެ ތެރެއިން މީހަކާއި، އެ މީހާއާއި ނަސަބުގެ ގޮތުން ނުވަތަ ކާވެނީގެ ގޮތުން ނުވަތަ އެއްކިރުވުމުގެ ގޮތުން ގުޅުމެއްހުރި މުސްލިމަކާ ދިމާވެއްޖެ ނަމަ، އެ ޔަހޫދީއަކު ބުނާކަމުގައި ވިއެވެ. ތިބާ ތިޔަހުރި ގޮތުގައި ރަނގަޅަށް ސާބިތުވެހުންނާށެވެ! އޭނާ (مُحَمَّدُ بْنِ عَبْدِ اللهِ) އެ ވިދާޅުވާ ގޮތަށް އުޅޭށެވެ! އޭނާ އެ ގެންނެވި ދީނަކީ ޙައްޤު ދީނެވެ. މި ފަދައިން ބުނެ، އީމާންވެ އިސްލާމް ދީނުގައި ސާބިތުވެތިބުމަށް އެ ޔަހޫދީންގެ ގާތްތިމާގެ މުސްލިމުންނަށް ނަސޭހަތްތެރިވެއެވެ. ނަމަވެސް، އެ ފަދައިން ބުނެ މުސްލިމުންނަށް ނަސޭހަތްތެރިވާ އިރު ވެސް، އެ ޔަހޫދީން އިސްލާމް ދީން ޤަބޫލެއްނުކުރެއެވެ. ވުމާއެކު، ޔަހޫދީންގެ އެ ފަދަ ޢިލްމުވެރީންނާ ބެހޭގޮތުން، މި އާޔަތް ބާވައިލެއްވުނު ކަމުގައި، އެ ދެބަފައިކަލުންނަށް، اللهُ  ރުއްސުންލެއްވި اِبْنِ عَبَّاسٍގެ އަރިހުން ރިވާވެގެންވެއެވެ. [53]","[52]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[53]- اَ لْجامِعُ لْأحْكَامِ الْقُرْآنِ لِلْإمَامِ الْقُرْطُبِي وَصَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(45) އަދި ތިޔަބައިމީހުންގެ ދީނީ ކަންތައްތަކާއި ދުނިޔަވީ ކަންތައްތަކުގައި ވެސް ކެތްތެރިވެ، ނަމާދު ޤާއިމުކޮށް، اللهُ އާ ކުއްތަންވެ، އެ إِلٰهُގެ ހަޟްރަތުން ތިޔަބައިމީހުން ވާގިއެދޭށެވެ! އޭރުން، اللهُ ގެ ރައްކައުތެރިކަމާއި ވާގިވެރިކަން ލިބި، ދިމާވާ ދަތިތަކުން ތިޔަބައިމީހުން ވެސް ސަލާމަތްވާނެތެވެ. ދަންނާށެވެ! ތިމާގެ ކިބައިގައިހުރި ދެރަކަމާއި ނިކަމެތިކަން ފައުޅުކޮށް، اللهُ އަށް ކިޔަމަންތެރިވެ ބިރުވެތިވާ ބަޔަކަށް މެނުވީ، އިޙްސާންތެރިކަމާ އެކު ނަމާދު ޤާއިމުކުރުމަކީ ނުހަނު ދަތި އުނދަގޫ ކަމެއް ކަން ކަށަވަރެވެ.[54]","[54]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(46) އެހެނީ ހަމަކަށަވަރުން، اللهُ އަށް ކިޔަމަންތެރިވެ ބިރުވެތިވާ މީހުން، އެ إِلٰهއަށް ބިރުވެތި ވަނީ، އެބައިމީހުންނަކީ، އެބައިމީހުންގެ ވެރި إِلٰهُގެ ޙަޟްރަތަށް އެނބުރި ރުޖޫޢަވެ، ޤިޔާމަތް ދުވަހުން، އެ إِلٰهއާ ބައްދަލުވާނޭ ބަޔަކުކަން އެބައިމީހުން ޔަޤީންކޮށް ކަށަވަރުކުރާތީއެވެ. އަދި ހަމަކަށަވަރުން، އެބައިމީހުންގެ ވެރި إِلٰهُގެ ޙަޟްރަތަށް ދެވުމުން ދުނިޔޭގައި އެބައިމީހުން ކުޅަ ހެޔޮ އަމަލުތަކުގެ ދަރުމައާއި ޘަވާބު، އެއްވެސް އުނިވުމެއް ނެތި، އެ إِلٰهُ އެބައިމީހުންނަށް ދެއްވާނޭ ކަން ޔަޤީންކުރާ ބަޔަކު ކަމުގައި އެބައިމީހުން ވާތީ ވެސް މެއެވެ.[55]","[55]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(47) އޭ އިސްރާއީލުގެ ދަރީންނޭވެ! ތިޔަބައިމީހުންނަށް ތިމަން إِلٰهُ ދެއްވި ގިނަގުނަ ނިޢުމަތްތައް ތިޔަބައިމީހުން ހަނދުމަކުރާށެވެ! އަދި ނަބީކަމާއި ރަސޫލުކަން ޚަތިމުކުރެއްވުމަށް ޓަކައި، ތިމަން إِلٰهُގެ ޙަޟްރަތުން مُحَمَّدُ بْنِ عَبْدِ اللهِ ރަސޫލުކަމައިގެން ފޮނުއްވުމުގެ ކުރީގައި އުޅުނު އެންމެހައި މީސްތަކުންގެ މައްޗަށް ތިޔަބައިމީހުން މާތްކުރެއްވި ކަން ވެސް ތިޔަބައިމީހުން ހަނދުމަކުރާށެވެ! އެއީ، ތިޔަބައިމީހުންގެ ތެރެއިން ތިޔަބައިމީހުންގެ ގާތަށް އެތަކެއް ރަސޫލުން ފޮނުއްވައި، ތައުރާތާއި އިންޖީލާ އަދި އެ ނޫން ވެސް ފޮތްތައް، ތިޔަބައިމީހުންނަށް ޓަކައި އެ ރަސޫލުންނަށް ބާވައިލައްވައި، ތިޔަބައިމީހުންގެ ކިބައިން، ތިމަން إِلٰهُގެ އަޛާބު ދުރުކުރައްވައި ތިޔަބައިމީހުންގެ ޢަދާވާތްތެރީންގެ މައްޗަށް ތިޔަބައިމީހުންނަށް ނަޞްރުދެއްވުމުންނެވެ. އަދި މި ނިޢުމަތްތަކާއި އެ ނޫން ވެސް އެތައް ނިޢުމަތްތަކެއް ތިޔަބައިމީހުންނަށް ދެއްވިކަމަށް ޓަކައި، ތިޔަބައިމީހުން ތިމަން إِلٰهُ އެންގެވިގޮތަށް ޢަމަލުކޮށް، ތިމަން إِلٰهއަށް ޝުކްރުއަދާކުރާކަށް ފަހެ ނުޖެހޭހެއްޔެވެ![56]","[56]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(48) އަދި ޤިޔާމަތް ޤާއިމުވާ ދުވަހާ މެދު ތިޔަބައިމީހުން ބިރުވެތިވާށެވެ! އެ ދުވަހަކީ، އެއްވެސް މީހެއްގެ ފަރާތުން އަނެކަކަށް ކުޑަވެސް އެހީތެރިކަމެއް ފޯރުކޮށްދެވޭނޭ ދުވަހެއް ނޫނެވެ. އަދި، اللهُ ގެ އިޛްނަފުޅާނުލައި ވެވޭ އެއްވެސް ޝަފާޢަތެއް، އެ إِلٰهُ ޤަބޫލުކުރައްވާނޭ ދުވަހެއް ނޫނެވެ. އަދި، اللهُ ގެ ޢަޛާބުން ސަލާމަތްވުމަށް ޓަކައި ބިމުގައި ވާހައި ތަކެތީން ފިދްޔަ ދިންކަމުގައި ވިއަސް، އެ ފިދްޔަ، އެ إِلٰهُ ޤަބޫލުކުރައްވާނޭ ދުވަހެއް ނޫނެވެ. އަދި ކާފިރުންނަށް ނަޞްރުދީ، اللهُ ގެ ޢަޛާބުން އެބައިމީހުން ސަލާމަތްކުރާނޭ އެއްވެސް ބަޔަކު އެ ދުވަހުން އެބައިމީހުންނަކަށް ނުވާނެތެވެ.[57]","[57]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(49) އޭ އިސްރާއީލުގެ ދަރީންނޭވެ! އަދި ފިރްޢައުނާއި އޭނާއަށް ތަބާވީ މީހުން ތިޔަބައިމީހުންނަށް ތަފާތު ބާވަތްބާވަތުގެ ގޯނާކޮށް ގަދަފަދަ ޢަޛާބުގެ ރަހަދައްކައި އަނިޔާވެރިވަމުން ދިޔައެވެ. އެ ގޮތަށް އަނިޔާވެރިވަމުން ދަނިކޮށް، އެ ކަންކަމުން ތިޔަބައިމީހުން ސަލާމަތްކުރައްވައި، ތިޔަބައިމީހުންނަށް ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އަދި އެ އަނިޔާވެރީން، ތިޔަބައިމީހުންގެ ފިރިހެންދަރީން ޤަތްލުކޮށް، އެ އަނިޔާވެރީންގެ ޚިދްމަތުގައި ތިބޭ ނިކަމެތި ބަޔެއްގެ ގޮތުގައި ގެންގުޅުމަށް ޓަކައި ތިޔަބައިމީހުންގެ އަންހެންދަރީން ޤަތުލުނުކޮށް ބައިތިއްބައެވެ. އަދި އެ ކަންތައްތަކުގައި، ތިޔަބައިމީހުންގެ ވެރި إِلٰهُގެ ޙަޟްރަތުން، ތިޔަބައިމީހުންނަށް ޓަކައި އައިސްފައިވާ ބޮޑު އިމްތިޙާނެއް ވެއެވެ. އަދި ފިރްޢައުނާއި އޭނާއަށް ތަބާވީ މީހުންގެ ނުބައިކަމުން ތިޔަބައިމީހުން ސަލާމަތްކުރެއްވިކަމީ، ތިމަން إِلٰهُ ތިޔަބައިމީހުންނަށް ދެއްވި ނުހަނު ބޮޑު ނިޢުމަތެކެވެ. ވީމާ، ތިޔަބައިމީހުންނާއި ތިޔަބައިމީހުންގެ ދަރިފަސްކޮޅުން އަންނަހައި ބަޔެއްގެ މައްޗަށް ވެސް ވާޖިބުވެގެން ވަނީ، އެ ކަމުގެ ޝުކްރު، ތިމަން إِلٰهއަށް އަދާކުރުމުގެ ގޮތުން، ތިމަން إِلٰهُ އެންގެވި ގޮތަށް އުޅުމެވެ.[58]","[58]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(50) އޭ އިސްރާއީލުގެ ދަރީންނޭވެ! އަދި، ތިމަން إِلٰهُ، ތިޔަބައިމީހުންނަށް ޓަކައި، ކަނޑު ބައިބަޔަށް އިރުއްވައި، އެ ތާނގައި މަގުތަކެއް ލައްވައި ފިރްޢައުނާއި އޭނާގެ ލަޝްކަރުގެ ނުރައްކަލުން ތިޔަބައިމީހުން ސަލާމަތްކޮށްދެއްވި ގޮތް ތިޔަބައިމީހުން ހަނދުމަކުރާށެވެ! އެހިނދު، ތިޔަބައިމީހުން އެ މަގުތަކުން ގޮސް އަނެއްފަރާތުގައިވާ ހިކިފަސް ތަނަކަށް ނުކުތީމުއެވެ. އަދި ފިރްޢައުނާއި އޭނާގެ ލަޝްކަރު ތިޔަބައިމީހުން ދިޔަމަގުތަކުން ދާންފެށިއެވެ. އެ ގޮތަށް ދާންފެށުމުން، ތިޔަބައިމީހުން އެ ލަޝްކަރަށް ބަލަބަލައި ތިއްބައި، ތިމަން إِلٰهُ އެ އެންމެން ޣަރަޤުކުރައްވައި ނެތިކުރެއްވީމެވެ.[59]","[59]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(51) އޭ އިސްރާއީލުގެ ދަރީންނޭވެ! އަދި ތިޔަބައިމީހުންނަށް ޓަކައި ވާ ހިދާޔަތެއް ކަމުގައްޔާއި ނޫރެއް ކަމުގައި، ތިމަން إِلٰهُ ބާވައިލެއްވި ތައުރާތު، مُوسَى އަށް ބާވައިލައްވާނޭ ކަމުގެ ވަޢުދު ބަސްފުޅު، އެ ރަސޫލާއަށް ވަޙީކުރައްވައި، އެ ކަމަށް ޓަކައި ތަނާއި މުއްދަތު ކަނޑައަޅުއްވައި، ތިމަން إِلٰهُ ތިޔަބައިމީހުންނަށް ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އެ ތަނަކީ، ސީނާގައިވާ ޠޫރު ފަރުބަދައެވެ. މުއްދަތަކީ، ޙުރްމަތްތެރި ކުރެއްވިގެންވާ ޛުލްޤަޢިދާ މަހުގެ ފުރަތަމަ ދުވަހުން ފެށިގެން ޛުލްޙިއްޖާ މަހުގެ ދިހަވަނަ ދުވަހުގެ ނިޔަލަށެވެ. އެ މުއްދަތުގައި، ރޯދަފުޅަށް ހުންނެވުމަށް ވެސް، مُوسَىއަށް އެ إِلٰهُ އެންގެވިއެވެ. ދެންފަހެ، ތައުރާތު ގެންނެވުމަށް ޓަކައި، مُوسَى  ތިޔަބައިމީހުންނާ ވަކިވެވަޑައިގެން ޠޫރު ފަރުބަދައަށް ވަޑައިގެން ހުންނެވި މުއްދަތުގެ ތެރޭގައި، ސާމިރީ ކިއުނު މީހަކު ޅަ ގެރިއެއްގެ ސިފައިގައި ރަނުން އޮނިގަނޑެއް ހެދުމުން، އެ އޮނިގަނޑު، إِلٰهއަކު ކަމުގައި ބަލައި، اللهُ  ފިއަވައި، އެ އޮނިގަނޑަށް ތިޔަބައިމީހުންގެ ތެރެއިން ގިނަ ބަޔަކު އަޅުކަންކޮށް އުޅުނީމުއެވެ. ޝައްކެއްނެތެވެ. ޅަ ގެރިއެއްގެ ސިފައިގައި، ސާމިރީ ހެދި އޮނިގަނޑު، إِلٰهއަކު ކަމުގައި ބަލައިގަނެ، އެ އޮނިގަނޑަށް އަޅުކަންކުރުމަކީ، އެއްވެސް ބަޔަކު ކުރާނޭ އެންމެ ނުބައިކަން ބޮޑު ކުފުރުވެރި ޢަމަލެވެ. ވީމާ، ތިޔަބައިމީހުން ވެގެންދިޔައީ އަމިއްލަ ނަފްސަށް އަނިޔާވެރިވި ބަޔަކު ކަމުގައެވެ.[60] ދަންނާށެވެ! ޅަ ގެރިއެއްގެ ސިފައިގައި ސާމިރީ ހެދި އޮނިގަނޑުގެ ތެރެއަށް ވައިވަނުމާ އެކު، ގެރިއެއް ގޮވައިލީމާ ނުކުންނަ ކަހަލަ އަޑެއް އެ އޮނިގަނޑުން ނުކުތުމުން، ސާމިރީ ޔަހޫދީންނަށް ބުންޏެވެ. މިއީ، مُوْسَى އާއި ތިޔަބައިމީހުންގެ إِلٰهއެވެ. ދެން، ޔަހޫދީންގެ ތެރެއިން ގިނަ ބަޔަކު ސާމިރީގެ ބަސް ޤަބޫލުކުޅައެވެ. އަދި ޅަ ގެރިއެއްގެ ސިފައިގައި އޭނާ އެ ހެދި އޮނިގަޑުގެ ކައިރީގައި ތިބެގެން އެ އޮނިގަނޑަށް އަޅުކަންކުރާންފެށިއެވެ.[61]","[60]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[61]- تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي"],["(52) އެއަށްފަހު، مُوسَى  ތިޔަބައިމީހުންގެ ގާތަށް އެނބުރިވަޑައިގެން، ސާމިރީ ހެދި އޮނިގަނޑަށް އަޅުކަންކުރުން ދޫކޮށް ތައުބާވުމަށް ގޮވައިލެއްވިއެވެ. ދެން އެ ރަސޫލާގެ ގޮވައިލެއްވުމަށް ތިޔަބައިމީހުން އިޖާބަދީ ތައުބާވި ހިނދު، اللهُ  ތިޔަބައިމީހުންގެ ކިބައިން ތައުބާ ޤަބޫލުކުރެއްވިއެވެ. އެއީ، ތިޔަބައިމީހުން ޝިރްކުކުރުން މުޅީން ދޫކޮށްލައި، ރިވެތި ގޮތުގައި، اللهُ އަށް އަޅުކަންކޮށް، އެ إِلٰهއަށް ޝުކްރުވެރިވެ އުޅުމަށް ޓަކައެވެ.[62]","[62]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(53) އަދި ޙައްޤާއި ބާޠިލު ވަކިކުރަނިވި ފޮތެއްގެ ގޮތުގައި، مُوسَى އަށް، ތިމަން إِلٰهُ ތައުރާތު ބާވައިލައްވައި، ތިޔަބައިމީހުންނަށް ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އެއީ، ތިޔަބައިމީހުން މަގުފުރެދުމުގެ އަނދިރިކަމުގެ ތެރެއިން ނުކުމެ ޙައްޤުޤަބޫލުކޮށް ތެދުމަގު ލިބިގަތުމަށް ޓަކައެވެ![63]","[63]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(54) އޭ އިސްރާއީލުގެ ދަރީންނޭވެ! ހަމަކަށަވަރުން ވެސް، ޅަ ގެރިއެއްގެ ސިފައިގައި ސާމިރީ ހެދި އޮނިގަނޑަށް ތިޔަބައިމީހުން އަޅުކަންކުރުމުން، مُوسَى ތިޔަބައިމީހުންނަށް ވިދާޅުވިއެވެ. އޭ ޤައުމުގެ މީހުންނޭވެ! ޅަ ގެރިއެއްގެ ސިފައިގައި ސާމިރީ ހެދި އޮނިގަނޑަށް އަޅުކަންކޮށް، ތިޔަބައިމީހުންގެ އަމިއްލަ ނަފްސަށް ތިޔަބައިމީހުން އަނިޔާވެރިވެއްޖައީމުއެވެ. ފަހެ، ތިޔަބައިމީހުން ހެއްދެވި ޚާލިޤުވަންތަ إِلٰهއަށް ތިޔަބައިމީހުން ތައުބާވާށެވެ! އެ ތައުބާއަކީ، ތިޔަބައިމީހުން ކުރެ އެއް ބަޔަކު، އަނެއް ބަޔަކު ޤަތުލުކުރުމެވެ. މި ފަދައިން ޢަމަލުކޮށް ތައުބާވުން، ތާއަބަދު ނަރަކައިގައި ދެމިތިބުމަށްވުރެން، ތިޔަބައިމީހުން އުފެއްދެވި ޚާލިޤުވަންތަ إِلٰهُގެ ޙަޟްރަތުގައި ތިޔަބައިމީހުންނަށް ހެޔޮކަން ބޮޑުވެގެންވެއެވެ. ދެންފަހެ، އެ ގޮތަށް ޢަމަލުކުރުމަށް އެއްބަސްވެ، އެ ކަން ޤަބޫލުކޮށް، އެ ގޮތަށް ތިޔަބައިމީހުން ޢަމަލުކުރީމުއެވެ. އެހެންކަމުން، اللهُ ގެ ހަޟްރަތަށް ރުޖޫޢަވެ ތައުބާވުމުގެ ތައުފީޤު ތިޔަބައިމީހުންނަށް، އެ إِلٰهُ ދެއްވައި، އެ އަނިޔާވެރިވުމުން ސަލާމަތްވެވޭނޭ ގޮތް މިންވަރުކުރައްވައި، ތިޔަބައިމީހުންގެ ވެރި إِلٰهُ ތިޔަބައިމީހުންނަށް ދެއްވި ނިޢުމަތް ތިޔަބައިމީހުން ހަނދުމަކުރާށެވެ! ހަމަކަށަވަރުން، اللهُ އީ، ތައުބާވާ އަޅުންގެ ތައުބާ ގިނަގިނައިން ޤަބޫލުކުރައްވާ އެބައިމީހުންނަށް ރަޙްމަތްލައްވާ ނުހަނު އޯގާވަންތަ إِلٰهއެވެ.[64] ދަންނާށެވެ! މި މައްސަލައިގައި ބަޔެއް ޢިލްމުވެރީންގެ ރައުޔަކީ، ސާމިރީ ހެދި އޮނިގަނޑަށް އަޅުކަން ނުކޮށް ތިބި މީހުން، އެ އޮނިގަނޑަށް އަޅުކަން ކުރިމީހުން ޤަތްލުކުރުމެވެ.[65]","[64]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ لِلدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[65]- التَّفْسِيرُ الْجَامِعُ لِأَحْكَامِ الْقُرْآنِ لِلْإمَامِ أَبِي عَبْدِ اللهِ الْقُرْطُبِي"],["(55) އަދި ތިޔަބައިމީހުންގެ ކާބަފައިންގެ ތެރެއިން، مُوسَى  ހޮއްވެވި އެންމެ ހެޔޮލަފާ ހަތްދިހަ މީހުން، އެއްވެސް ބިރެއް ޖެހިލުމެއް ނެތި، مُوسَى އަށް ދެންނެވި ވާހަކަތަކާއި، އެ ވާހަކަތައް ދެންނެވުމުން އެބައިމީހުންނާ މެދު ކަން ހިނގައިދިޔަ ގޮތް ތިޔަބައިމީހުން ހަނދުމަކުރާށެވެ! އެބައިމީހުން مُوسَى އަށް ދެންނެވިއެވެ. އޭ مُوسَى  އެވެ! اللهُ  ތިބާއަށް ބަސްވަޙީކުރައްވާ އަޑު އަޅުގަނޑުމެންނަށް އިވޭނޭ ގޮތް، މިންވަރުކޮށް ދެއްވުމަށް އެދިވަޑައިގެން، އެ إِلٰهُގެ ޙަޟްރަތުގައި ދަންނަވައިދެއްވާށެވެ! ދެން، އެ ކަން އެ ގޮތަށް މިންވަރުކޮށް ދެއްވުމަށް އެދިވަޑައިގެން، مُوسَى ކުރެއްވި ދުޢާފުޅު، اللهُ  އިޖާބަކުރައްވައި، އެ إِلٰهُ އެ ރަސޫލާއަށް ބަސްވަޙީކުރައްވާ އަޑު އެބައިމީހުންނަށް އިވުމުން އެބައިމީހުން ދެންނެވިއެވެ. ފައުޅުގައި، اللهُ  ތިމަންމެންނަށް ފެނި، އެ إِلٰهُގެ ޛާތުފުޅު ތިމަންމެން ދެކެފުމަށް ދާނދެން، ފަހަރެއްގައި ވެސް ތިމަންމެން ތިބާއަކަށް އީމާނެއް ނުވާހުށީމެވެ. ދެން، އެ ފަދައިން އެބައިމީހުން ދެންނެވުމުގެ ސަބަބުން، އެބައިމީހުން ބަލަބަލައި ތިއްބައި، އެބައިމީހުންގެ ގަޔަށް ހޮނުގުގުރިއަޅައި އެ އެންމެން އަނދައި ހަލާކުވެ ނެތި ދިޔައެވެ.[66]","[66]- التَّفْسِيرُ الْجَامِعُ اْلأَحْكَامِ لِلْإمَامِ أَبِي عَبْدِ اللهِ الْقُرْطُبِي وَتَفْسِيرُ الْقُرْآنِ الْعَظِيمِ ِ لِلْإمَامِ الْحَافِظِ ابْنِ كَثِير الدِّمِشْقِي"],["(56) ދެން، އެ ހޮނުގުގުރީގައި އެ އެންމެން އަނދައި ހަލާކުވެ ނެތި ދިއުމަށްފަހު، ތިމަން إِلٰهُ އެބައިމީހުން އަލުން ދިރުއްވީމެވެ. އެއީ، އިސްރާއީލުގެ ދަރީންނަށް، ތިމަން إِلٰهُ ދެއްވި ނިޢުމަތަށް އެބައިމީހުން ޝުކުރުވެރިވެ އުޅުމަށް ޓަކައެވެ. ދަންނާށެވެ! اللهُ ގެ ޛާތުފުޅު، ލޮލަށް ފެނުމަކީ، މި ދުނިޔެމަތީގައި އެއްވެސް އިންސާނަކަށް ލިބޭނޭ ކަމެއް ނޫނެވެ. ނަމަވެސް، އެބައިމީހުންގެ ކިބައިގައި ހުރި ނުކިއަމަންތެރިކަމާއި ބިރުކުޑަކަމުގެ ބޮޑުކަމުން، اللهُ ގެ ޛާތުފުޅު ދުށުމަށް އެދި އެބައިމީހުން ދެންނެވީއެވެ. އެހެންކަމުން، ހޮނުގުގުރިއާއެކު އުޑުން އަލިފާން ފޮނުއްވައި، އެ އުޤޫބާތުގައި، اللهُ  އެބައިމީހުން ނެތިކުރެއްވީއެވެ. ދެން، އެއަށްފަހު، اللهُ  އެ އެންމެން ދިރުއްވުމުން، އެބައިމީހުން ދުނިޔޭގައި އުޅުމަށް ޓަކައި، އެ إِلٰهُ ކަނޑައަޅުއްވައިފައިވާ އަޖަލު އެބައިމީހުން އެންމެން ވެސް ފުރިހަމަކުރިއެވެ.[67]","[67]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(57) އަދި ހޫނުގަދަ ޞަޙަރާގައި އެއްވެސް ހިޔާވަހިކަމެއް ނެތި ދެވޭނުދެވޭ ތަނެއް ނޭނގި ޙައިރާންކަން މަތީ ތިޔަބައިމީހުން ހިނގަހިނގާ އުޅުނު ދުވަސްވަރު، ތިޔަބައިމީހުންގެ މައްޗަށް ވިލާގަނޑެއް ފޮނުއްވައި، އެ ވިލާގަނޑުން ހިޔައުއަޅުއްވައި، އިރުގެ ގަދަ ހޫނުން ތިޔަބައިމީހުން ސަލާމަތްކުރެއްވުމަށް ޓަކައި، ތިޔަބައިމީހުންނަށް، ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އަދި ތިޔަބައިމީހުން އެއިން ކައިބޮއި އުޅުމަށް ޓަކައި، ތިޔަބައިމީހުންގެ މައްޗަށް މަންނައާއި ސަލްވާ، ތިމަން إِلٰهُ ބާވައިލެއްވީމެވެ. އަދި ތިޔަބައިމީހުންނަށް، ތިމަން إِلٰهُ އެންގެވީމެވެ. ތިޔަބައިމީހުންނަށް، ތިމަން إِلٰهُ ދެއްވި ޙަލާލު ރަނގަޅު ތަކެތީން ތިޔަބައިމީހުން ކައިބޮއި އުޅޭށެވެ! އަދި، ތިމަން إِلٰهُގެ އަމުރުފުޅުތަކާ، ތިޔަބައިމީހުން ޚިލާފުނުވާށެވެ! ނަމަވެސް، ތިމަން إِلٰهُގެ އަމުރުފުޅުތަކަށް ތިޔަބައިމީހުން ކިޔަމަނެއް ނުވީމުއެވެ. ޝައްކެއްނެތެވެ. އެބައިމީހުންނަށް، ތިމަން إِلٰهُ ދެއްވި ނިޢުމަތަށް ޝުކްރުވެރިނުވެ އެބައިމީހުން ކުފްރުވެރިވުމަކުން، ތިމަން إِلٰهއަކަށް އެއްވެސް ގެއްލުމެއް އެބައިމީހުންނަކަށް ނުދެވުނެވެ. އެހެނެއްކަމަކު، އެބައިމީހުން އެ އަނިޔާކުރީ ހަމަ އެބައިމީހުންގެ އަމިއްލަ ނަފްސުތަކަށް ކަމުގައި މެނުވީ ނުވެއެވެ! އެހެނީ، ބަޔަކު އަނިޔާވެރިވެއްޖެ ނަމަ، އެ ކަމުގެ ނުބައި ނަތީޖާ ލިބޭނީ ހަމަ އެ ބަޔަކަށް ކަން ކަށަވަރެވެ.[68] ދަންނާށެވެ! “މަންނަ] އަކީ، ފިނިފައިބާހެން މަތީން ފައިބާ، މާމުޔަށް ވުރެ ފޮނި، ކިރަށް ވުރެން ހުދު، ތަތްކަމެއް ހުންނަ އެއްޗެކެވެ. އެ ހުންނަ ގޮތް އެންމެ ވައްތަރުވާނީ، ފަޖްރުލުމާއި އިރުއެރުމާ ދެމެދު، ގަސްގަހަށް ފައިބާ ފިނި ހުންނަ ގޮތާއެވެ. އަދި “ސަލްވާ] އަކީ، ސުންމާނު މިނަން ކިޔާ ޒާތުގެ ދޫންޏެކެވެ. އެ ދޫނި އެންމެ ވައްތަރުވާނީ “ކުއެލް] އާއެވެ. އެ ދޫންޏަށް އުރުދޫބަހުން ކިޔާ ނަމަކީ “ބަޓޭރު] މިއެވެ. އެ ދޫނީގެ މަހާއި މަންނައާ އެއްވުމުން، ރަނގަޅު ކާނާއަކަށް ފުދެއެވެ.","[68]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(58) އަދި މި އޮތް ރަށަށް، بَيْتُ الْمَقْدِسއަށް، ތިޔަބައިމީހުން ވަންނާށެވެ! އަދި އެ ރަށުން ތިޔަބައިމީހުން ބޭނުން ތަނަކަށް ފައިބައި، ހިތްހަމަޖެހުމާއެކު ތިޔަބައިމީހުން އެދޭ ގޮތަކަށް، ޙަލާލު ރަނގަޅު ތަކެތީން ކައިބޮއިއުޅޭށެވެ! މި ފަދައިން ވަޙީކުރައްވައި، ތިމަން إِلٰهُ ތިޔަބައިމީހުންނަށް ދެއްވި ނިޢުމަތްތައް ތިޔަބައިމީހުން ހަނދުމަކުރާށެވެ! އަދި، اللهُ އަށް ކިޔަމަންތެރިވާ ޙާލު ބޯލަނބައި ގުދުވެ ތިބެގެން، “حِطَّةٌ] މިފަދައިން ކިޔަމުން، ފާފަ ފުއްސެވުމަށް އެދި ދަންނަވާ ޙާލު، مُوسَى ދައްކަވާ ދޮރަކުން، ތިޔަބައިމީހުން އެ ރަށަށް ވަންނާށެވެ! އެއިރުން، ތިމަން إِلٰهُ، ތިޔަބައިމީހުންގެ ދުޢާ އިޖާބަކުރައްވައި ފާފަ ފުއްސަވާހުށީމެވެ. އަދި އިޙްސާންތެރިކަމާއެކު ހެޔޮ ޢަމަލުކުރާ މީހުންނަށް ހެޔޮ ޖަޒާ ދެއްވައި ދަރުމަ އިތުރުކުރައްވާހުށީމެވެ.[69] ދަންނާށެވެ! “حِطَّةٌ] މި ލަފްޒުގެ މާނައަކީ، އަޅަމެންގެ ފާފަ އަޅަމެންނަށް ފުއްސަވާނދޭވެ! މިއެވެ.","[69]- التَّفْسِيرُ الْجامِعُ لِأحْكَامِ الْقُرْآنِ لِلْإمَامِ أَبِي عَبْدِ اللهِ الْقُرْطُبِي"],["(59) ދެންފަހެ، اللهُއަށް ކިޔަމަންތެރިވާ ޙާލު ބޯލަނބައި ގުދުވެ ތިބެގެން، “حِطَّةٌ] މި ފަދައިން ކިޔަމުން ފާފަ ފުއްސެވުމަށް އެދި ދަންނަވާ ޙާލު، مُوْسَى  ދެއްކެވި ދޮރަކުން ތިޔަބައިމީހުން بَيْتُ الْمَقْدِسއަށް ވަންނާށެވެ! އިސްރާއީލުގެ ދަރީންނަން، اللهُ  މި ފަދައިން އަމުރުކުރެއްވުމުން، އެބައިމީހުންގެ ތެރެއިން، އެ إِلٰهއަށް އުރެދި ނުކިޔަމަންތެރިވެ ފުރެދުންތެރިކަމުގައި ހައްދުފަހަނަޅައި ގޮސް އަމިއްލަ ނަފްސަށް އަނިޔާވެރިވި މީހުން، بَيْتُ الْمَقْدِسއަށް ވަނީ، ބޮޑާކަން ފައުޅުކުރާ ޙާލު ބިންމަތީގައި އިށީނދެގެން ލޫދެމުން ކަހަލަ ގޮތަކަށް، ކުޑަކުޑަ ދޮރަކުންނެވެ. އަދި އެ ރަށަށް ވަންނައިރު ކިޔުމަށް އެބައިމީހުންނަށް އެންގެވި ދުޢާގައިވާ “حِطَّةٌ] މި ލަފްޒު، “حِنطَةٌ] މި ލަފްޒަށް ބަދަލުކޮށް، اللهُ އަށް އުރެދި ނުކިޔަމަންތެރިވެ، އެ إِلٰهُގެ ދީނަށް އެބައިމީހުން މަލާމާތްކުރިއެވެ. ދެން، ތިމަން اللهُ، އެ އަނިޔާވެރީން އެ ކުޅަ ނުބައި ޢަމަލުތަކުގެ ސަބަބުން، އެބައިމީހުންގެ މައްޗަށް، އުޑުން ގަދަފަދަ ކޯފާއާއި ޢަޛާބު ބާވައިލެއްވީމެވެ. އެއީ، ތިމަން إِلٰهއަށް ކިޔަމަންތެރިވުމުގެ ދާއިރާއިން އެބައިމީހުން ބޭރުވެގަނެ، ތިމަން إِلٰهُގެ އަމުރުފުޅުތަކާ ޚިލާފުވުމުގައި އެބައިމީހުން ހައްދުފަހަނައަޅައިދިޔަ ކަމަށް ޓަކައެވެ.[70] ދަންނާށެވެ! “حِنطَةٌ] މި ލަފްޒަކީ، ޢަރަބި ބަހުގައި ހިމަ ގޮދަނަށް ކިއާ ނަމެކެވެ. އަދި އެބައިމީހުންގެ މައްޗަށް އުޑުން ބާވައިލެއްވި ކޯފާއާއި ޢަޛާބަކީ ޠާޢޫނު ކިއުނު ރޯގާއެއް ކަމުގައި ރިވާވެގެންވެއެވެ.[71]","[70]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[71] - تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي"],["(60) އޭ އިސްރާއީލުގެ ދަރީންނޭވެ! އަދި އެއްވެސް ހިޔާވަހިކަމެއް ނެތް ހޫނުގަދަ ޞަޙަރާގައި، ދެވޭނުދެވޭ ތަނެއް ނޭނގި ތިޔަބައިމީހުން ހިނގަހިނގާ އުޅުނީމުއެވެ. އަދި އެ ދުވަސްވަރު، އެއްގޮތަކަށް ވެސް ފެން ނުލިބިގެން ފެނަށް އެދި، مُوسَى އަށް ތިޔަބައިމީހުން ދެންނެވީމުއެވެ. އެ ހިނދު، މަޑުމޮޅިކަމާއި ނިކަމެތިކަން ފައުޅުކުރައްވާ ޙާލުކޮޅުގައި، مُوسَى ، ތިމަން إِلٰهُގެ ޙަޟްރަތަށް ކުއްތަންވެވަޑައިގެން ޤައުމުގެ މީހުންނަށް ފެން ދެއްވުމަށް އެދިވަޑައިގެން ދުޢާކުރެއްވުމުން، ތިޔަބައިމީހުންނަށް ފެން ލިބޭނޭ ގޮތް މިންވަރުކުރައްވައި، ތިޔަބައިމީހުންނަށް، ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އެ ވަގުތު، مُوسَى އަށް، ތިމަން إِلٰهُ ވަޙީކުރެއްވީމެވެ. އިބަ ރަސޫލާގެ އަސާކޮޅުން ތިޔަ އޮތް ހިލައިގައި ޖައްސަވާށެވެ! ދެން، اللهُ ގެ އަމުރުފުޅަށް، مُوسَى ގެ އަސާކޮޅުން އެ ހިލައިގައި ޖެއްސެވުމުން، އެ ހިލަ ފަޅައިގެން ގޮސް ފެން އަރައި، ބާރަ ފެންއާރު ހިނގައިގަތެވެ. އެއީ، ބަނީ އިސްރާއީލުންގެ ބާރަ ޤަބީލާއިން ކުރެ ކޮންމެ ޤަބީލާއަކަށް ފެންއާރެކެވެ. އަދި ހަމަކަށަވަރުން، އެއިން ކޮންމެ އާރެއްގައި ވެސް، އެ އާރަކުން ފެންބޯންވީ ޤަބީލާ އެނގޭނޭ ފަދަ ޢަލާމާތެއް ވިއެވެ. އެ ޢަލާމާތް އެ ގޮތަށް ލެއްވީ، އެބައިމީހުންގެ މެދުގައި އެއްވެސް ދެބަސްވުމެއް އަދި ހަމަނުޖެހުމެއް ވިއަސް ނުހިނގުމަށް ޓަކައެވެ. އަދި، اللهُ  އެބައިމީހުންނަށް އެންގެވިއެވެ. ތިޔަބައިމީހުންގެ އެއްވެސް މަސައްކަތަކާނުލައި، ތިޔަބައިމީހުންނަށް، ތިމަން إِلٰهُ ދެއްވި ރިޒްޤުން ތިޔަބައިމީހުން ކައިބޮއިއުޅޭށެވެ! އަދި ފަސާދަކުރާ ބަޔަކު ކަމުގައި ވެގެން ތިބެ، ތިޔަބައިމީހުން ބިމުގައި ފަސާދަނުކުރާށެވެ! [72]","[72]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(61) އަދި ތިޔަބައިމީހުން އެއްވެސް މަސައްކަތެއް ނުކޮށް ކައިބޮއި އުޅުމަށް ޓަކައި، ތިޔަބައިމީހުންނަށް މަންނައާއި ސަލްވާ ބާވައިލައްވައި ތިޔަބައިމީހުންނަށް ޓަކައި، ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! ދެންފަހެ، އެ ފަދަ ނިޢުމަތް ދެއްވުމަށްފަހު ވެސް، އެ ނިޢުމަތާ މެދު ފޫހިވުމުން، ބޮޑާކަމާއެކު ތިޔަބައިމީހުން، مُوسَى އަށް ދެންނެވީމުއެވެ. އޭ مُوسَى އެވެ! މިހާ ގިނަ ދުވަސްތަކެއް ވާނދެން އެއް ބާވަތެއްގެ ކާނާ ކެއުމަކީ ތިމަންމެންނަށް ކެތްކުރެވޭނޭ ކަމެއްނޫނެވެ. ވީމާ، ބިމުންފަޅައިގެން ހެދޭ ތަކެތީގެ ތެރެއިން ތަރުކާރީގެ ބާވަތްތަކާއި، ގޮވާމުގެ އޮއްޓަރާއި، ބޮޑުކެކުރިއާއި، މުގާއި، ލޮނުމެދާއި، ފިޔަޔާއި މި ފަދަ ތަކެތި، ތިމަންމެންނަށް ދެއްވުމަށް އެދިވަޑައިގެން ދުޢާކުރައްވައި، އިބަ ރަސޫލާގެ ވެރި إِلٰهއަށް ދަންނަވައިދެއްވާށެވެ! އެބައިމީހުން އެ ދެންނެވި ދެންނެވުމާ މެދު ރުހިވަޑައިނުގެން ހުންނެވުމާ އެކު، مُوسَى  ވިދާޅުވިއެވެ. ފަހެ، اللهُ  ތިޔަބައިމީހުންނަށް ދެއްވައި ދަރުމަކުރެއްވި ނުހަނު ފައިދާ ހުރި މޮޅު ކާބޯތަކެތީގެ ބަދަލުގައި، އެއަށްވުރެން މާ ދެރަ ތަކެތި ލިބުމަށް ތިޔަބައިމީހުން އެދެނީހެއްޔެވެ؟ ފަހެ، ތިޔަބައިމީހުން އެދެނީ އެ ގޮތް ކަމުގައި ވަނީ ނަމަ، މިހިރަ ރަށްތަކުގެ ތެރެއިން ރަށަކަށް ގޮސް އެ ރަށަށް ފައިބާ އެ ތާނގައި ތިޔަބައިމީހުން ވަޒަންވެރިވާށެވެ! އެއިރުން، ތިޔަބައިމީހުން ތިޔަ އެދޭ ގޮތުގެ މަތީން، އެ ރަށެއްގެ ދަނޑުތަކާއި ބާޒާރުން އެ ތަކެތި ލިބޭނެއެވެ! ދެންފަހެ، ރިޒްޤެއްގެ ގޮތުގައި، اللهُ  އެބައިމީހުންނަށް ދެއްވި ތަކެއްޗާ މެދު ނުރުހި، އެ إِلٰهُ އަމުރުކުރެއްވި ކަންތައްތައް ކުރުމުގެ ބަދަލުގައި، އެބައިމީހުންގެ ހަވާ ނަފްސު އެދޭ ގޮތް އިސްކުރުމުން، ދެރަކަމާއި، ނިކަމެތިކަމާއި، ފަޤީރުކަން އެބައިމީހުންނަށް ކުރިމަތިވެ، اللهُ  ގެ ކޯފާ އެބައިމީހުންގެ މައްޗަށް ޙައްޤުވިއެވެ. ޝައްކެއްނެތެވެ. ބަނީ އިސްރާއީލުންނަށް މި ހުރިހައި ކަމެއް މެދުވެރިވީ، اللهُ ގެ ދީނުން އެބައިމީހުން މޫނު އަނބުރައިލައި، އެ إِلٰهُގެ އާޔަތްތަކަށް އިންކާރުކޮށް ކާފިރުވުމުގެ ސަބަބުން ކަން ކަށަވަރެވެ. އަދި އެބައިމީހުންނަށް ޓަކައި، އެ إِلٰهُ ކަނޑައެޅުއްވި ޝަރްޢީ އިންތައް ފަހަނަޅައި ގޮސް، އެ إِلٰهއަށް އުރެދި ނުކިޔަމަންތެރިވުމުގެ ސަބަބުންނާއި، ރަސޫލުންނާއި ނަބިއްޔުންގެ މައްޗަށް ޢަދާވާތްތެރިވެ އަނިޔާވެރިވެ، ޙައްޤަކާނުލައި، ބައެއް ރަސޫލުންނާއި ނަބިއްޔުން ޤަތުލުކުރުމުގެ ސަބަބުން ކަން ވެސް ކަށަވަރެވެ.[73]","[73]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(62) ހަމަކަށަވަރުން، مُحَمَّدُ بْنِ عَبْدِ اللهِ ރަސޫލުކަމައިގެން ފޮނުއްވުމަށްފަހު، މީސްތަކުންގެ ތެރެއިން، اللهُ ގެ އެއްކައުވަންތަކަން ޤަބޫލުކޮށް، އެ إِلٰهُ ފޮނުއްވި ރަސޫލުން ތެދުކޮށް، އެ إِلٰهُ ޝަރްޢުކުރެއްވި ކަންތައްތަކަށް ޢަމަލުކުރި މީހުންނަށް ލިބޭނޭ ޘަވާބު ވަނީ، އެބައިމީހުންގެ ވެރި إِلٰهُގެ ޙަޟްރަތުގައި ކަނޑައެޅި ލިޔެވި ނިމިފައެވެ. އަދި، مُحَمَّدُ بْنِ عَبْدِ اللهِ ރަސޫލުކަމައިގެން ވަޑައިގަތުމުގެ ކުރީގައި އުޅުނު، ޔަހޫދީންނާއި، ނަޞާރާއިންނާއި، ޞާބިއީންގެ ތެރެއިން ވެސް، اللهُ ގެ އެއްކައުވަންތަކަން ތެދުކޮށް ޤަބޫލުކޮށް، ސަމާވީ ދީންތަކަށް އުޅެ، އާޚިރަތް ދުވަހަކީ ޖަޒާ ދެއްވާނޭ ދުވަސް ކަމަށް އީމާންވެ، اللهُ  ރުހިވޮޑިގަންނަވާ ގޮތުގެ މަތީން ހެޔޮ ޢަމަލު ކުރި މީހުންނަށް ލިބޭނޭ ޘަވާބު ވެސް ވަނީ، އެބައިމީހުންގެ ވެރި إِلٰهُގެ ޙަޟްރަތުގައި ކަނޑައެޅި ލިޔެވި ނިމިފައެވެ. ބަޔާންވެދިއަ އެންމެންނަށް ވެސް، އާޚިރަތް ދުވަހުގެ އެއްވެސް ބިރުވެރިކަމެއް އަދި ދުނިޔޭގައި އުޅުނުއިރު ނުކޮށް ދޫކޮށްލެވެނު ކަންތައްތަކާ މެދު ހިތާމަކުރުމެއް ވިއަސް ނުމެ ވާނޭމެއެވެ. ދަންނާށެވެ! ނަބީކަމާއި ރަސޫލުކަން ޚަތިމުކުރެއްވި ސާހިބާ، مُحَمَّدُ بْنِ عَبْدِ اللهِ ރަސޫލުކަމައިގެން ފޮނުއްވުމަށްފަހު، އެ ރަސޫލާ ގެންނެވި އިސްލާމް ދީން ފިޔަވައި އެހެން އެއްވެސް ދީނެއް، އެއްވެސް މީހެއްގެ ކިބައިން، اللهُ  ޤަބޫލެއް ނުކުރައްވާނެތެވެ.[74] އަދި ދަންނާށެވެ! ޞާބިއީންނަކީ، نُوحُ ގެ ދީނުގައި އުޅުނު ބަޔަކު ކަމުގައި ރިވާވެގެންވެއެވެ.[75] އަދި އެބައިމީހުންނަކީ ބައެއް އެހެނިހެން ނަބިއްޔުންނާ ތަބާވެ އުޅުނު، އަހްލުކިތާބީންގެ ތެރެއިންވާ ބަޔަކު ކަމުގައި ވެސް ރިވާވެގެންވެއެވެ. އަދި ޞާބިއީންނާ މެދު މި ނޫން ގޮތްގޮތަށް ވެސް ރިވާވެގެންވެއެވެ.[76]","[74] - اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[75] - تَفْسِيرُ الْبَيْضَاوِي لِلْقَاضِي نَاصِرِ الدَّينِ الْبَيْضَاوِي\n[76]- تَفْسِيرُ جَامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي"],["(63) އޭ އިސްރާއީލުގެ ދަރީންނޭވެ! ތިމަން إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، ތިމަން إِلٰهُ ފޮނުއްވި ރަސޫލުންނާ ތަބާވެ، އެ ރަސޫލުން ގެންނެވި ރިސާލަތުގައި ވާގޮތަށް ޢަމަލުކޮށް، ހަމައެކަނި ތިމަން إِلٰهއަށް އަޅުކަންކުރުމަށް ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދުކަށަވަރު ތިޔަބައިމީހުން ހަނދުމަކުރާށެވެ! އަދި ތިޔަބައިމީހުންގެ ކިބައިން އެ ޢަހްދުކަށަވަރު ހިއްޕެވި ހިނދު، ބިމުގައިނުޖެހި ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް، ޠޫރު ފަރުބަދަ، ތިމަން إِلٰهُ އުފުއްލެވީމެވެ. އަދި އެ ޢަހްދުކަށަވަރުގައި، ތިޔަބައިމީހުންނަށް، ތިމަން إِلٰهُ އެންގެވީމެވެ. ހީވާގިކަމާއެކު، ތައުރާތުގައި ވަރުގަދައަށް ހިފަހައްޓައި، އެ ފޮތް ދަސްކޮށް، އެ ފޮތުގައިވާ ތަކެއްޗާ މެދު ވިސްނައި ފިކުރުކޮށް، އެ ފޮތުގައިވާ ގޮތަށް ބަހާއި ޢަމަލު ސީދާކުރާށެވެ. އެއީ، އެ ޢަހްދާ ޚިލާފުވެއްޖެ ނަމަ، ދުނިޔޭގައްޔާއި އާޚިރަތް ދުވަހުން، ތިޔަބައިމީހުންނަށް، ތިމަން إِلٰهُ ދެއްވައިފާނޭ ޢުޤޫބާތަކަށް ބިރުވެތިވެ، ތައުރާތުގައިވާ އަމުރުފުޅުތަކަށް ތިޔަބައިމީހުން ކިޔަމަންތެރިވެ އުޅުމަށް ޓަކައެވެ.[77] ދަންނާށެވެ! ތައުރާތަށް ޢަމަލުކުރުމަށް ތިޔަބައިމީހުންގެ ކިބައިން، ތިމަން إِلٰهُ ޢަހްދުކަށަވަރު ހިއްޕެވި ހިނދު، ބިމުގައި ނުޖެހި، ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް، ޠޫރު ފަރުބަދަ، ތިމަން إِلٰهُ އުފުއްލެވީ، ކިޔަމަންތެރިކަމާއެކު އެ ޢަހްދު ކަށަވަރުގެ މަތީގައި ތިޔަބައިމީހުން ދެމިތިބެ، އެ ޢަހްދުގައިވާ ގޮތަށް، ތައުރާތަށް ޢަމަލުކުރުމަށް ތިޔަބައިމީހުން އެއްބަސްވެ އިޤްރާރުވުމަށް ޓަކައެވެ. އަދި އެ ޢަހްދު އުވައިލައި ތައުރާތުގައިވާ ގޮތަށް ޢަމަލުނުކޮށްފި ނަމަ، ތިޔަބައިމީހުންގެ މައްޗަށް އެ ފަރުބަދަ ވައްޓަވައިލައްވައިފާނޭ ކަމާމެދު، ތިޔަބައިމީހުން ބިރުވެތި ކުރެއްވުމަށް ޓަކައެވެ. ދެން އެ ހިނދު، ތިޔަބައިމީހުންނަށް ދެއްވުނު ތައުރާތުގައި ވަރުގަދައަށް ހިފަހައްޓާނޭ ކަމަށް ތިޔަބައިމީހުން އެއްބަސްވީމުއެވެ.[78]","[77]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[78]- تَفْسِيرُ الْقُرْآنِ الْعَظِيمِ لِلْإمَامِ ابْنِ كَثِيرٍ"],["(64) އަދި ޠޫރު ފަރުބަދަ، ބިމުގައި ނުޖެހި ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް އުފުއްލަވައި، ތައުރާތުގައި ވާގޮތަށް ޢަމަލުކުރުމަށް، ތިޔަބައިމީހުންގެ ކިބައިން، اللهُ  ޢަހްދުކަށަވަރު ހިއްޕެވުމުން، އެ ޢަހްދު ކަށަވަރު ޤަބޫލުކުރުމަށް ފަހު، ތިޔަބައިމީހުން އެ ޢަހްދާ ޚިލާފުވެ އުރެދުނީމުއެވެ. އެއަށްފަހު، ތިޔަބައިމީހުން ތައުބާވުމުން، اللهُ ގެ ފަޟްލުވަންތަކަމުން ތިޔަބައިމީހުންގެ ކުށްތައް ޢަފޫކޮށްދެއްވައި، ތައުބާ ޤަބޫލުކުރައްވައި، ތިޔަބައިމީހުންނަށް ރަޙްމަތް ނުލެއްވި ނަމަ، އެ إِلٰهއަށް އުރެދި ނުކިޔަމަންތެރިވުމުގެ ސަބަބުން ތިޔަބައިމީހުން ވެސް ވެގެން ދިޔައީހީ، ދުނިޔޭގައްޔާއި އާޚިރަތް ދުވަހުން ގެއްލުމާއި ހަލާކު ލިބެނިވި މީހުންގެ ތެރެއިން ކަން ކަށަވަރެވެ.[79]","[79]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(65) އޭ އިސްރާއީލުގެ ދަރީންނޭވެ! އަދި، مُوسَى ގެ ޒަމާނުގައި އުޅުނު އިސްރާއީލުގެ ދަރީންނަށް ހޮނިހިރު ދުވަހު މަސްނުހިފުމަށް އަމުރުކުރެއްވުމުން، އެ ކަމާމެދު ދެކޮޅުވެރިވެ، ނުކިޔަމަންތެރިވެ، اللهُ  ކަނޑައެޅުއްވި އިންތައް ފަހަނަޅައިދިޔަ، ތިޔަބައިމީހުންގެ ކާބަފައިންގެ ވާހަކަ، އެއްވެސް އޮޅުމެއް ނެތް ގޮތުގައި ތިޔަބައިމީހުންނަށް އެނގިފައިވާ ކަން ކަށަވަރެވެ. ފަހެ، ހޮނިހިރު ދުވަހު މަސްނުހިފުމަށް އަމުރުކުރެއްވުމުން، އެބައިމީހުން އެ ހެދި ނުބައި މަކަރުގެ ސަބަބުން، ތިމަން إِلٰهُ އެބައިމީހުންނަށް އެންގެވީމެވެ. ދެރަވެ ނިކަމެތިވެގެންވާ ރާމާމަކުނުތަކަކަށް ތިޔަބައިމީހުން ވާށެވެ! ހަމަ އެ ހިނދުމެ، އެބައިމީހުން ރާމާމަކުނުތަކަކަށް ބަދަލުވިއެވެ. ދަންނާށެވެ! އިސްރާއީލުގެ ދަރީންނަށް ޓަކައި، اللهُ  ކަނޑައެޅުއްވި އިންތައް ފަހަނަޅައިދިޔަ މީހުން ހިންގި އެއް ޖަރީމާއަކީ، ހޮނިހިރު ދުވަހު މަސްހިފުން ޙަރާމްކުރައްވައިފައި ވަނިކޮށް، ހުކުރު ދުވަހު ދާ ފައްތައިގެންނާއި އެ ނޫން ވެސް ގޮތްގޮތުން މަސްތަކަށް ބޭރަށް ނުދެވޭނޭ ގޮތް ހެދުމަށްފަހު، އެ މަސްތައް ހޮނިހިރު ދުވަހު ނުނަގައި، އާދީއްތަ ދުވަހު އެ މަސްތައް ނެގުމެވެ. އެއީ، اللهُ ގެ އަމުރުފުޅާ ޚިލާފަށް، އެބައިމީހުންގެ ނުބައިކަމާއި މަކަރުވެރިކަމުން، އެބައިމީހުން ރާވައިގެން ކުރިކަމެކެވެ.[80]","[80]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(66) ފަހެ، ހޮނިހިރު ދުވަހު މަސްހިފުން ޙަރާމްކުރައްވައިފައި ވަނިކޮށް، ހުކުރު ދުވަހު ދާ ފައްތައިގެންނާއި އެ ނޫން ވެސް ގޮތްގޮތުން މަސްތަކަށް ނުނިކުމެވޭނޭ ގޮތް ހެދުމަށްފަހު، އެ މަސްތައް ހޮނިހިރު ދުވަހު ނުނަގައި، އާދީއްތަ ދުވަހު މަސްތައް ނެގި ރަށުގެ މީހުންގެ މައްޗަށް ފޮނުއްވި ޢުޤޫބާތް، ތިމަން إِلٰهُ ލެއްވީ، އެއިރު އެ ރަށުގައި ތިބި މީހުންނަށާއި، އެ ރަށުގެ ވަށައިގެން އުޅުނު މީހުންނަށާއި، ޤިޔާމަތާ ޖެހޭނދެން ވެސް އަންނާނޭހައި ބަޔަކަށް، އެ ފަދަ ނުބައި ޢަމަލުތައް ނުކުރުމަށް ޓަކައި ހުރި ނުހަނު ބޮޑު ޢިބްރަތެއް ކަމުގައެވެ. އަދި، اللهُ އަށް ބިރުވެތިވެ ތަޤްވާވެރިވާ މީހުންނަށް ޓަކައި ހުރި ޢިބްރަތްތެރި ނަސޭހަތެއް ކަމުގައި ވެސް މެއެވެ.[81]","[81]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(67) އޭ އިސްރާއީލުގެ ދަރީންނޭވެ! ތިޔަބައިމީހުންގެ ކާބަފައިންގެ ގާތަށް، اللهُ  ފޮނުއްވި ރަސޫލާ مُوسَى ، އެބައިމީހުންނަށް، އަންނަނިވި ފަދައިން ވިދާޅުވި ހިނދު، ކަންތައް ހިނގައިދިޔަ ގޮތް ތިޔަބައިމީހުން ނިކަން ހަނދުމަކޮށްބަލާށެވެ! އެބައިމީހުންނަށް އެ ރަސޫލާ ވިދާޅުވިއެވެ. ހަމަކަށަވަރުން، ތިޔަބައިމީހުންނަށް، اللهُ  އަމުރުކުރައްވަނީ ގެރިއެއް ކަތިލުމަށެވެ. އެ ފަދައިން އަމުރުކުރެއްވުމުން، ބޮޑާވެ ނުކިޔަމަންތެރިވެ އެ ރަސޫލާއާއި ޖަދަލުކުރުމުގެ ގޮތުން އެބައިމީހުން އެ ރަސޫލާއަށް ދެންނެވިއެވެ. ތިމަންމެންނަކީ، ފުރައްސާރަކުރައްވައި މަލާމާތްކުރައްވާން ތިބި ބަޔަކު ކަމުގައި، އިބަ ރަސޫލާ ހައްދަވަނީތޯއެވެ؟ މި ފަދައިން އެބައިމީހުން ދެންނެވުމުން، އެބައިމީހުންނަށް ރައްދުދެއްވައި، مُوْسَى  ވިދާޅުވިއެވެ. މީސްތަކުންނަށް ފުރައްސާރަކޮށް މަލާމާތްކޮށް، اللهُ އަށް ނިސްބަތްކޮށް ދޮގުހަދާ ޖާހިލުންގެ ތެރެއިން މިއަޅާ ނުލެއްވުން އެދި، اللهُ ގެ ޙަޟްރަތުން މިއަޅާ ރައްކައުތެރިކަން ލިބިގަންނަމެވެ.[82]","[82]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(68) އިސްވެދިޔަ އާޔަތުގައިވާ ފަދައިން، مُوسَى  ޖަވާބު ދެއްވުމުން އެބައިމީހުން ދެންނެވިއެވެ. އޭ مُوسَى އެވެ! އެ ގެރިއެއް ކަތިލުމަށް، اللهُ  އަޅުގަނޑުމެންނަށް އަމުރުކުރެއްވި ގެރީގެ ސިފައަކީ ކޮބައިކަން އަޅުގަނޑުމެންނަށް ސާފުކޮށްދެއްވައި ބަޔާންކޮށްދެއްވުމަށް، އިބަ ރަސޫލާގެ ވެރި إِلٰهއަށް ދަންނަވައި ދެއްވާށެވެ! މި ފަދައިން ދެންނެވުމުން، مُوسَى  ވިދާޅުވިއެވެ. ހަމަކަށަވަރުން، اللهُ ވަޙީކުރައްވަނީ މި ފަދައިންނެވެ. ހަމަކަށަވަރުން އެ ގެރިއަކީ، ދުވަސްވެ މުސްކުޅިވެފައިވާ ގެރިއެއްނޫނެވެ. އަދި މާ ޅަ ގެރިއެއް ވެސް ނޫނެވެ. އަދި ކިއެއްތަ! އެ ދެމެދުގެ ޒުވާން ގެރިއެކެވެ. ވީމާ، ތިޔަބައިމީހުންގެ ވެރި إِلٰهُ ކުރެއްވި އަމުރުފުޅަށް ކިޔަމަންތެރިވެ، އެ އެންގެވި ފަދަ ގެރިއެއް ކަތިލުމަށް ތިޔަބައިމީހުން އަވަސްވެގަންނާށެވެ![83]","[83]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(69) އިސްވެދިޔަ އާޔަތުގައި ބަޔާންކުރެއްވި ފަދަ ގެރިއެއް ކަތިލުމަށް އަމުރުކުރެއްވުމުން، ދެން ވެސް ޖަދަލުކުރުމުގެ ގޮތުން، އެބައިމީހުން مُوسَى އަށް ދެންނެވިއެވެ. އެ ގެރީގެ ކުލައަކީ ކޮބައިކަން ތިމަންމެންނަށް ޓަކައި ބަޔާންކޮށްދެއްވުމަށް، އިބަ ރަސޫލާގެ ވެރި إِلٰهއަށް ދަންނަވައި ދެއްވާށެވެ! މި ފަދައިން ދެންނެވުމުން، مُوسَى  ވިދާޅުވިއެވެ. ހަމަކަށަވަރުން، اللهُ  ވަޙީކުރައްވަނީ މި ފަދައިންނެވެ. ހަމަކަށަވަރުން، އެ ގެރިއަކީ ބަލާމީހުންނަށް އުފައުވެރިކަން ދެނިވި، ރީނދޫ ކުލައަށް ވުރެން ދޮން ކުލަ ގަދަ، ދޮން ރީނދޫ ކުލައިގެ ގެރިއެކެވެ.[84]","[84]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(70) އެ ގެރީގެ ސިފަ، އިސްވެދިޔަ އާޔަތުގައިވާ ފަދައިން ބަޔާންކުރެއްވުމުން ވެސް، އެބައިމީހުންގެ ކިބައިގައިވާ ގޮތްދޫނުކުރުމާއި ހަރުކަށިކަމުގެ ސަބަބުން، އެބައިމީހުން مُوسَى އަށް ދެންނެވިއެވެ. އޭ مُوسَى އެވެ! ބަޔާންވެދިޔަ ސިފަތަކަށް ވުރެން އިތުރު ސިފަތައް ވެސް ތިމަންމެންނަށް ޓަކައި ބަޔާންކޮށްދެއްވުމަށް، އިބަ ރަސޫލާގެ ވެރި إِلٰهއަށް ދަންނަވައިދެއްވާށެވެ! އެހެނީ، ބަޔާންވެދިޔަ ސިފަތައް ހުރި ގެރިތައް ގިނަކަމުން، ކަތިލާންވީ ގެރިއަކީ ކޮބައިކަން އަޅުގަނޑުމެންނަށް އޮޅިއްޖެއެވެ. ވީމާ، އެ ގެރީގެ އިތުރު ސިފަތައް، އިބަ ރަސޫލާ ބަޔާންކޮށްދެއްވައިފި ނަމަ، اللهُ  އިރާދަކުރެއްވިއްޔާ، ހަމަކަށަވަރުން ވެސް، އެ ގެރި ހޯދައި، އެ ގެރި ކަތިލާނޭ ބަޔަކު ކަމުގައި ތިމަންމެން ވާނޭ ކަމީ ކަށަވަރު ކަމެކެވެ.[85]","[85]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(71) އިސްވެދިޔަ އާޔަތުގައި ބަޔާންވެދިއަ ފަދައިން އެބައިމީހުން ދެންނެވުމުން، مُوسَى  އެބައިމީހުންނަށް ވިދާޅުވިއެވެ. ހަމަކަށަވަރުން، اللهُ  ވަޙީކުރައްވައެވެ. ހަމަކަށަވަރުން އެ ގެރިއަކީ، ގޮވާންކުރުމަށް ޓަކައި ދަނޑުބިމުގައި ފަސްގަނޑުޖަހައި ދަނޑަށް ފެންދިނުމުގެ މަސައްކަތުގައި ބޭނުންކޮށް، ނިކަމެތި ކުރެވިފައިވާ ގެރިއެއް ނޫނެވެ. އަދި އެންމެހައި އައިބުތަކުން ސަލާމަތްވެގެންވާ، ހަމުގައި ދޮން ރީނދޫ ކުލަ ނޫން އެހެން ކުލައެއް ނުވާ، އެއްވެސް ލަފެއް ނެތް ގެރިއެކެވެ. ދެން، އެބައިމީހުން، مُوسَى އަށް ދެންނެވިއެވެ. އިބަ ރަސޫލާ، މިހާރު ތިޔަ ބަޔާންކޮށްދެއްވީ އެ ގެރީގެ އަޞްލު ސިފަތަކެވެ. ކޮންމެއަކަސް، ގޮތްދޫނުކޮށް އެބައިމީހުން ކުރި ސުވާލުތަކާއި ކުރިމަތި ކުރަމުންދިއަ ބަހަނާތަކަށް ޖަވާބު ލިބި، ދެން ހަދާނޭ އެހެން އެއްވެސް ގޮތެއް ނެތުމުން، އެ ގެރި ކަތިލުމަށް އެބައިމީހުންނަށް މަޖުބޫރުވީ ހިނދު، އެބައިމީހުން އެ ގެރި ކަތިލީ އެ ކަން ކުރާ ހިތަކުން ނޫނެވެ.[86]","[86]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(72) އަދި ތިޔަބައިމީހުން މީހަކު ޤަތުލުކޮށްފައި، އެ މީހާ ޤަތުލުކުރީ ކާކުކަމާ މެދު، ތިޔަބައިމީހުން އެއް ބަޔަކު އަނެއް ބަޔަކާ އަރާރުންވެ ދެކޮޅުވެރިވި ވަގުތު ކަންހިނގި ގޮތް، ހަނދުމަކުރާށެވެ! އެ ވަގުތު، ތިޔަބައިމީހުން ކުރެން ކޮންމެ މީހަކު ވެސް މަސައްކަތްކުރީ، އެ މީހާ ޤަތުލުކުރުމުގެ ކުށުން ތިމާ ބަރީއަވެ، އެހެން ކޮންމެވެސް މީހެއްގެ ބޮލުގައި އެ ކުށް އެޅުވުމަށެވެ. ދަންނާށެވެ! ތިޔަބައިމީހުން ސިއްރުކޮށް ވަންހަނާކޮށް އުޅުނު ޤަތުލުގެ ކަންތައް، اللهُ  ނެރުއްވައި ފައުޅުކުރައްވާހުއްޓެވެ.[87]","[87]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(73) ދެން އެއަށްފަހު، ތިމަން إِلٰهُ އެންގެވީމެވެ. ތިޔަބައިމީހުން ކަތިލި ގެރީގެ އެތިކޮޅަކުން، ޤަތުލުވެވިފައިވާ މީހާގެ ގައިގައި ތިޔަބައިމީހުން ޖަހާށެވެ! ދެން، ޤަތުލުވެފައިވާ މީހާގެ ގައިގައި، އެބައިމީހުން ކަތިލި ގެރީގެ އެތިކޮޅަކުން ޖެހުމުން، ހަމަ އެ ވަގުތުމެ، اللهُ  އޭނާ ދިރުއްވިއެވެ. އަދި އޭނާ ޤަތްލުކުރި މީހާގެ ނަން، އެބައިމީހުންނަށް ބުނެދިނުމާއެކު އޭނާ މަރުގެންނެވިއެވެ. އަދި މަރުވެފައިވާ އެންމެހައި ތަކެތި އަލުން ދިރުއްވައި، ޤިޔާމަތް ދުވަހުން، އެންމެހައި މީސްތަކުން، اللهُ  މަޙްޝަރުކުރައްވަނީ ވެސް އެ ފަދައިންނެވެ. އޭ އިސްރާއީލުގެ ދަރީންނޭވެ! اللهُ ގެ ކަށަކުޅަދުންވަންތަކަމުގެ ފުރިހަމަކަމުގެ މައްޗަށް ދަލީލުކުރަނިވި މުޢުޖިޒާތްތައް، އެ إِلٰهُ ތިޔަބައިމީހުންނަށް ދައްކަވަނީ، ތިޔަބައިމީހުން ވިސްނައި ފިކުރުކޮށް، اللهُ  އަށް އުރެދި ނުކިޔަމަންތެރިވުމުން ތިޔަބައިމީހުން އެއްކިބާވުމަށް ޓަކައެވެ.[88]","[88]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(74) އިސްވެދިޔަ އާޔަތްތަކުގައި ބަޔާންވެދިޔަ ހުރިހައި ހެކިތަކާއި މުޢުޖިޒާތްތައް ދެއްކެވުމަށްފަހުގައި ވެސް، އެ ކަންކަމުން ފިލާވަޅުތަކާއި ޢިބްރަތް ޙާޞިލުވެ، ހިތްތަކަށް މަޑުމައިތިރިކަން ލިބުމުގެ ބަދަލުގައި، ހަރު ހިލަތަކެއް ފަދައިން ތިޔަބައިމީހުންގެ ހިތްތައް ވެގެން ދިޔައެވެ. އަދި ޙަޤީޤަތުގައި، ތިޔަބައިމީހުންގެ ހިތްތަކުގެ ހަރުކަށިކަން ހަރު ހިލައަށް ވުރެން ވެސް މާ ބޮޑެވެ. އެހެނީ، ކިތަންމެ ގިނަ މުޢުޖިޒާތްތަކެއް ފެނުނުކަމުގައި ވިޔަސް އެ ހިތްތަކަށް އެއްވެސް ބަދަލެއް ނާދެއެވެ. އަދި ހަމަކަށަވަރުން، އަމިއްލައަށް ފެޅިގެން ގޮސް އެއިން ފެން އާރުތައް އަރަނިވި ހިލަ ވެސް، ހިލަތަކުގެ ތެރޭގައި ވެއެވެ. އަދި ހަމަކަށަވަރުން، ރެނދު އެޅި ކުދިކުދިވެގެން އެ އިން ފެން ނިކުންނަ ހިލަ ވެސް، ހިލަތަކުގެ ތެރޭގައި ވެއެވެ. އަދި ހަމަކަށަވަރުން، اللهُ އަށް ބިރުވެތިވާލެއް ބޮޑުކަމުން ފަރުބަދަ ތަކުގެ އެންމެ މަތީން ވެއްޓޭ ހިލަ ވެސް، ހިލަތަކުގެ ތެރޭގައި ވޭމެއެވެ. އަދި ހަރު ހިލަތަކަށް އެ ފަދަ ބަދަލު އައި ކަމުގައި ވިއަސް، ތިޔަބައިމީހުންގެ ހިތްތަކަކީ ބަދަލު އަންނަ ހިތްތަކެއް ނޫން ކަމުން، ތިޔަބައިމީހުންގެ ހިތްތަކަށް އެއްވެސް ހެޔޮކަމެއް ނުވަދެއެވެ. ދަންނާށެވެ! ތިޔަބައިމީހުން ކުރާ ކަންކަމާ މެދު، اللهُ  ޣާފިލުވެވޮޑިގެނެއް ނުވެއެވެ. އަދި ކިއެއްތަ! ތިޔަބައިމީހުން ކުރާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެންވުމާއެކު، އެ ކަންކަމާ އެކަށޭނަ ޖަޒާ ތިޔަބައިމީހުންނަށް، އެ إِلٰهُ ދެއްވާނޭކަމީ ކަށަވަރުކަމެކެވެ.[89]","[89]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(75) އޭ މުސްލިމްތަކުންނޭވެ! ޔަހޫދީންގެ ކިބައިގައި ހުރި ހަރުކަށިކަމާއި، ގޮތްދޫނުކުރުމާއި، އެބައިމީހުންގެ ނުބައިނުލަފާކަމުގެ ޙަޤީޤަތް އެނގުމަށްފަހު ވެސް، އެބައިމީހުން އިސްލާމް ދީން ޤަބޫލުކޮށް އެ ދީނަށް ވަނުމަށް ތިޔަބައިމީހުން ދަހިވެތިވަނީހެއްޔެވެ؟ ޔަހޫދީން އިސްލާމް ދީން ޤަބޫލުކުރާނޭ ކަމަށް ތިޔަބައިމީހުން ދަހިވެތިނުވާށެވެ! އެހެނީ ހަމަކަށަވަރުން، އިސްރާއީލުގެ ދަރީންނަށް ޓަކައި، اللهُ  ބާވައިލެއްވި ތައުރާތުގެ އަޑުއަހައި، އެ ފޮތުގައިވާ ވާހަކަތަކުގެ ޙަޤީޤީ މާނަ އެނގި ވިސްނުމަށްފަހު ވެސް، ޔަހޫދީންގެ ބަޔެއް ޢިލްމުވެރީން ވަނީ، اللهُ  ބާވައިލެއްވި ޙައްޤު ބަސްފުޅުތައް އެގޮތްމިގޮތަށް ބަދަލުކޮށް، ތައުރާތުގައިވާ ބައެއް ލަފްޒުތަކުގެ މާނަ މުޅީން އޮޅުވައިލައިފައެވެ. ޝައްކެއްނެތެވެ. އެބައިމީހުން އެ ގޮތަށް ކަންތައްކުރީ، އެ ކަމަކީ ނުހަނު ނުބައިކަން ބޮޑު ޖަރީމާއެއް ކަން އެބައިމީހުން ރަނގަޅަށް ދެނެތިބި ޙާލުގައެވެ.[90] މިއާޔަތް ބާވައިލެއްވުނު ސަބަބު: ދަންނާށެވެ! އިސްލާމް ދީން އައި އިރު، މަދީނާގައި އުޅުނު ޔަހޫދީންނާއި، މަދީނާގެ އަހުލުވެރީންނާ ދެމެދު އަވައްޓެރިކަމުގެ ގުޅުން އޮތެވެ. އަދި އޭގެ ތެރެއިން ބައެއް މީހުންނާ އެއްކިރުވުމުގެ ގުޅުން އޮތެވެ. އަދި މަދީނާގައި އުޅުނު ޔަހޫދީންގެ ޤަބީލާއެއް ކަމުގައިވާ بَنُو قَيْنُقَاع ވަންހައިގެ މީހުން ތިބީ، މަދީނާގެ އަހްލުވެރީންގެ ތެރެއިން ޚަޒްރަޖު ވަންހައިގެ މީހުން އެއްވެސް ބަޔަކާ ހަނގުރާމަކުރާ ނަމަ، އެ ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ. އަދި މަދީނާގައި އުޅުނު ޔަހޫދީންގެ އަނެއް ދެ ޤަބީލާކަމުގައިވާ بَنُو النَّضِير ވަންހައާއި، بَنُو قُرَيْظَة ވަންހައިގެ މީހުން ތިބީ، މަދީނާގެ އަހްލުވެރީންގެ ތެރެއިން އައުސު ވަންހައިގެ މީހުން އެއްވެސް ބަޔަކާ ހަނގުރާމަކުރާ ނަމަ އެ ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ. ވުމާއެކު، މަދީނާގެ އަހްލުވެރީން ކަމުގައިވާ ޚަޒްރަޖު ވަންހައިގެ މީހުންނާއި އައުސު ވަންހައިގެ މީހުން އިސްލާމް ދީން ޤަބޫލުކުރުމަށް ފަހު، އެ ދެ ޤަބީލާގެ މީހުންނާ ނުހަނު ގާތް ބަޔަކު ކަމުގައިވާ ޔަހޫދީންގެ ތިން ޤަބީލާގެ މީހުން ވެސް، އީމާންވެ އިސްލާމް ދީން ޤަބޫލުކުރާނޭ ނަމަ ކިހައި ރަނގަޅުވީސްހެއްޔެވެ! މި ފަދައިން ހީކޮށް، އެ ކަމަށް އެދި އުންމީދުކުރި ހިނދު މި އާޔަތް ބާވައިލެއްވުނުކަމުގައި ރިވާވެގެންވެއެވެ.","[90]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(76) އަދި ނަބީކަމާއި ރަސޫލުކަން ޚަތިމްކުރެއްވި ރަސޫލާ ގެންނެވި ރިސާލަތު ޤަބޫލުކޮށް، ތެދުކޮށް، އީމާންވާ މުސްލިމުންނާ ބައްދަލުވާ ހިނދު ބައެއް ޔަހޫދީން ބުނެއުޅެއެވެ. مُحَمَّدُ بْنِ عَبْدِ اللهِ އަކީ ތެދުވެރި ރަސޫލެކެވެ. އަދި، އެ ރަސޫލާ ގެންނެވީ ޙައްޤު ތެދު ރިސާލަތެކެވެ. އެހެނީ، އަހުރެމެންގެ އަތުގައިވާ ތައުރާތުން ވެސް އެ ކަމަށް ހެކިލިބެއެވެ. އެއީ، އެ ރަސޫލާއާއި އެ ރަސޫލާ ގެންނެވި ރިސާލަތުގެ ޚަބަރު، ތައުރާތުގައި، اللهُ  އަހުރެމެންނަށް ދެއްވައިފައި ވާތީއެވެ. އެހެނެއްކަމަކު، މުސްލިމުން ނެތް ތަންތާނގައި، ޔަހޫދީން އޭގެ އެއްބަޔަކު އަނެއްބަޔަކާ ބައްދަލުވާ ހިނދު، مُحَمَّدُ بْنِ عَبْدِ اللهِ އަކީ ތެދުވެރި ރަސޫލަކު ކަމުގައްޔާއި އެ ރަސޫލާ ގެންނެވި ރިސާލަތަކީ ޙައްޤު ތެދު ރިސާލަތެއް ކަމުގައި ބުނެ، އެ ރަސޫލާ ގެންނެވި ރިސާލަތުގެ ތެދުކަން މުސްލިމުންނަށް ބަޔާންކޮށްދޭ ޔަހޫދީންނަށް، އެ ނޫން ޔަހޫދީން ބުނެތެވެ. مُحَمَّدُ بْنِ عَبْدِ اللهِގެ ރަސޫލުކަމާ ގުޅޭގޮތުން، ތައުރާތުގައި، اللهُ  ތިޔަބައިމީހުންނަށް އަންގަވައިފައިވާ ޚަބަރުތައް، ތިޔަބައިމީހުން މުސްލިމުންނަށް ތިޔަބަޔާންކޮށްދެނީހެއްޔެވެ؟ ދަންނާށެވެ! ތިޔަބައިމީހުން އެ ގޮތަށް ކަންތައް ކުރަނީ ނަމަ، ޤިޔާމަތް ޤާއިމުވާ ދުވަހުން، ތިޔަބައިމީހުންގެ ވެރި إِلٰهُގެ ޙަޟްރަތުގައި ތިޔަބައިމީހުންނާ ދެކޮޅަށް މުސްލިމުން ޙުއްޖަތް ޤާއިމުކޮށްފާނެތެވެ. ފަހެ، އެވަރު ވެސް ތިޔަބައިމީހުންނަށް ނުވިސްނެނީހެއްޔެވެ؟[91]","[91]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(77) ފަހެ، ސިއްރާއި ފައުޅުގައި އެބައިމީހުން އެ ހުރިހައި ޖަރީމާތައް ހިންގައި ކުށްތައްކުރަމުން ދާއިރު، އެބައިމީހުން ސިއްރުކުރާހައި ކަމަކާއި ފައުޅުކުރާހައި ކަމެއް، ހަމަކަށަވަރުން، اللهُ  ދެނެވޮޑިގެންވާކަން އެބައިމީހުން ނުދަންނަނީ ހެއްޔެވެ! އަދި އެ ފަދައިން އެބައިމީހުން އެ ޢަމަލުކުރަނީ، އެބައިމީހުންގެ އެ ޢަމަލުތައް، اللهُ  ދެނެވޮޑިގެންވާކަމާއި، އެބައިމީހުން އެ ކުރާ ކަންތައްތައް އެންމެހައި ޚަލްޤުތަކުންގެ ކުރިމަތީގައި ފައުޅުކުރައްވައި، ޤިޔާމަތް ޤާއިމުވާ ދުވަހުން، އެ إِلٰهُ އެބައިމީހުން ފަޟީޙަތްކުރައްވާނޭ ކަމާ މެދު ޣާފިލުކަމެއްގެ ތެރޭގައި އެބައިމީހުން ތިބޭތީހެއްޔެވެ؟[92]","[92]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ"],["(78) އަދި ޔަހޫދީންގެ ތެރޭގައިވާ ލިޔަންކިޔަން ނުދަންނަ މީހުންނަކަށް، ތައުރާތުގައިވާ އިރްޝާދުތަކާއި، مُحَمَّدُ بْنِ عَبْدِ اللهِގެ ނަބީކަމާ ގުޅޭ ގޮތުން، އެ ފޮތުގައި އައިސްފައިވާ ވާހަކަތަކާއި އެ ފޮތުގައިވާ އެ ރަސޫލާގެ ސިފަފުޅުތަކެއް ނޭނގެއެވެ. އަދި އެބައިމީހުންގެ ދީނީ ޢިލްމުވެރީންގެ ފަރާތުން ލިބިފައިވާ ކުށް ހީތަކަކާއި ދޮގު ވާހަކަތަކެއް މެނުވީ އެބައިމީހުންނަކަށް ލިބިފައެއް ނުވެއެވެ. މި ކަން މިހެން ހުރުމާއެކު ވެސް، އެބައިމީހުން އެ ހީކުރަނީ އެބައިމީހުންނަށް ލިބިފައި އެ ވަނީ، اللهُ  ބާވައިލެއްވި ތައުރާތުގައިވާ ވާހަކަތައް ކަމުގައެވެ.[93]","[93]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(79) ފަހެ، ޔަހޫދީންގެ ތެރޭގައިވާ ނުބައި ނުލަފާ ޢިލްމުވެރީންނަށް ގެއްލުމާއި ހަލާކުހުއްޓެވެ. އެބައިމީހުންނަކީ، ހިތަށްއެރިހައި ގޮތަކަށް އެބައިމީހުންގެ އަމިއްލަ އަތުން ފޮތް ލިއުމަށްފަހު، މިއީ، اللهُ  ބާވައިލެއްވި ތައުރާތުގައިވާ ގޮތެވެ. މިފަދައިން ބުނެ، ދޮގުހަދާ މީހުންނެވެ. އެ ކަން، އެ ގޮތަށް އެބައިމީހުން ކޮށްއުޅުނީ، އެ ކަމުގެ ބަދަލުގައި ދުނިޔޭގެ ފަނާވެދަނިވި ތަކެތީގެ ތެރެއިން ކުޑަ އެއްޗެއް ލިބިގަތުމަށް ޓަކައެވެ. ދުނިޔޭގެ ދިރިއުޅުމުގައި ޖާހާއި ފައިސާއާއި މުދަލާ އަދި އެނޫން ވެސް އެ ފަދަ އެންމެހައި ބޭނުންތައް ޙާޞިލުކުރުމަށް ޓަކައެވެ. ފަހެ، އެ ފަދަ ބާޠިލު ދޮގު ވާހަކަތައް އެބައިމީހުންގެ އަމިއްލަ އަތުން ލިޔެ، ދޮގު ވާހަކަތައް، اللهُ އަށް ނިސްބަތްކުރުމުގެ ސަބަބުން، އެބައިމީހުންނަށް ގެއްލުމާއި ހަލާކުހުއްޓެވެ. އަދި އެފަދަ ޙަރާމް ކަންތައްތައްކޮށް، އެބައިމީހުން ދުނިޔޭގައި ލިބިގަތް ފަނާވެދަނިވި ތަކެތީގެ ސަބަބުން ވެސް، އެބައިމީހުންނަށް ގެއްލުމާއި ހަލާކުހުއްޓެވެ.[94]","[94]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ"],["(80) އަދި ޔަހޫދީން މި ފަދައިން ބުންޏެވެ. ކަނޑައެޅި ޢަދަދުކުރެވިގެންވާ މަދު ދުވަސްކޮޅެއްގައި މެނުވީ، ތިމަންމެންގެ ގައިގައި އާޚިރަތް ދުވަހުން ނަރަކައިގެ އަލިފާން ނުބީހޭހުއްޓެވެ. އޭ ރަސޫލާއެވެ! އެބައިމީހުން އެ ދައްކާ ވާހަކައަކީ އެއްވެސް ޙަޤީޤަތެއް ނެތް ބާޠިލު ވާހަކައެއް ކަން އަންގަވައިދެއްވުމުގެ ގޮތުން، އިބަ ރަސޫލާ އެބައިމީހުންނަށް ވިދާޅުވާށެވެ! ފަހެ، ތިޔަބައިމީހުން އެ ފަދަ ވާހަކަތައް ތިޔަ ދައްކަނީ، ހަމަކަށަވަރުން ވެސް، މަދު ދުވަސްކޮޅެއްގައި މެނުވީ ތިޔަބައިމީހުންނަށް ޢަޛާބުނުދެއްވާނޭ ކަމުގެ ޢަހްދެއް، اللهُ ގެ ޙަޟްރަތުން ތިޔަބައިމީހުންނަށް ލިބިފައިވާތީހެއްޔެވެ؟ ފަހެ، އެ ފަދަ ޢަހްދެއް ތިޔަބައިމީހުންނަށް ލިބިފައި ވަނީ ނަމަ ދަންނާށެވެ! اللهُ ، އެ إِلٰهُގެ ޢަހްދާ ޚިލާފުވެވޮޑިނުގަންނަވާނޭ ކަމީ ކަށަވަރު ކަމެކެވެ. އަދި، اللهُ ގެ ޙަޟްރަތުން ތިޔަބައިމީހުންނަށް އެ ފަދަ ޢަހްދެއް ލިބިފައި ނުވާ ނަމަ، ނޭނގޭ ކަންކަމުގެ ވާހަކަ، اللهُ އާ މެދު ހަދަހަދައިގެން ތިޔަބައިމީހުން ތިޔަ ދައްކައިއުޅެނީ ކީއްވެގެންހެއްޔެވެ؟[95] މި އާޔަތާއި މި އާޔަތާ ވިދިގެން އޮތް ދެ އާޔަތް ބާވައިލެއްވުނު ސަބަބު: ދަންނާށެވެ! ސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވިއިރު، ޔަހޫދީން ބުނެއުޅޭ ކަމުގައި ވިއެވެ. ދުނިޔޭގެ މުއްދަތަކީ ހަތް ހާސް އަހަރުކަން ކަށަވަރެވެ. އަދި ހަމަކަށަވަރުން، ނަރަކައިގައި ތިމަންމެންނަށް ޢަޛާބުދެއްވާހުށީ، ދުނިޔޭގެ ދުވަސްތަކުން ބަލާނަމަ، ކޮންމެ އެއް ހާސް އަހަރަކަށް، އާޚިރަތް ދުވަހުގެ ދުވަސްތަކުން އެންމެ ދުވަހެއްގެ މުއްދަތަށެވެ. ވީމާ، ތިމަންމެންނަށް ޢަޛާބުލިބޭނީ ހަމައެކަނި ހަތްދުވަހުގެ މުއްދަތަށެވެ. ދެން، އެބައިމީހުންގެ އެ ވާހަކައަށް ރައްދުދެއްވައި، މި އާޔަތާއި މި އާޔަތާ ވިދިގެން އޮތް ދެ އާޔަތް ބާވައިލެއްވިކަމުގައި، އެ ދެބަފައިކަލުންނަށް، اللهُ  ރުއްސުންލެއްވި اِبْنُ عَبَّاس hގެ އަރިހުން ރިވާވެގެންވެއެވެ.[96]","[95]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[96]- اَلْجَامِعُ لِأَحْكَامِ الْقُرْآنِ لِلْإمِامِ الْقُرْطُبِي"],["(81) ﭐކަންތައް ހުރީ ޔަހޫދީން އެ ހީކުރާ ގޮތަކަށް ނޫނެވެ. ޔަހޫދީއަކު ކަމުގައި ވިއަސް އަދި އެ ނޫން މީހަކު ކަމުގައި ވިއަސް، ފާފަކުރަމުން ގޮސް އެ ކުރި ފާފަތައް އެ މީހަކު ވަށައިލައި އަދި މީހަކަށް ކުރެވޭނޭ އެންމެ ބޮޑު ފާފަ ކަމުގައިވާ ޝިރްކުގެ ފާފައަށް އަރައިގެންފި މީހާ ދަންނާށެވެ! ފަހެ، އެ ފަދަ މީހުންނަކީ ޖަހަންނަމަ ޙައްޤުވެފައިވާ އެ ތާނގެ އަހްލުވެރީންނެވެ. އަދި މެދުކެނޑުމެއް ނެތި އަބަދުގެއަބަދަށް އެ ތާނގައި އެބައިމީހުން ދެމިތިބޭހުއްޓެވެ.[97]","[97]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(82) އަދި މުއުމިނުންނާ މެދު ކަންތައްހުރީ، ކާފިރުންނާ މުޅީން ތަފާތު ގޮތަކަށެވެ. އެހެނީ، މުއުމިނުންނަކީ، اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُ ފޮނުއްވި ރަސޫލުންނާ ތަބާވާ މީހުންނެވެ. އަދި އެބައިމީހުންނަކީ، اللهُ ގެ ރަސޫލުންނަށް އެ إِلٰهُ ބާވައިލެއްވި ޝަރީޢަތުގައި އަންގަވައިފައިވާ ގޮތަށް، ހެޔޮ ޢަމަލުކުރާ ޞާލިޙު އަޅުތަކުންނެވެ. އެހެންކަމުން، އެބައިމީހުންނަކީ، ސުވަރުގޭގެ އަހްލުވެރީންނެވެ. އަދި އެބައިމީހުން، މެދުކެނޑުމެއް ނެތި އަބަދުގެއަބަދަށް އެ ތަނުގައި ދެމިތިބޭހުއްޓެވެ.[98]","[98]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(83) އޭ އިސްރާއީލުގެ ދަރީންނޭވެ! އަދި ތިމަން إِلٰهُ ތިޔަބައިމީހުންގެ ކިބައިން ހިއްޕެވި ގަދަފަދަ ޢަހްދު ކަށަވަރުގެ މަތީން ތިޔަބައިމީހުން ހަނދުމަކުރާށެވެ! އެ ޢަހްދު ކަށަވަރު ހިއްޕެވި ހިނދު އެ ޢަހްދުގައި ވަނީ، ތިޔަބައިމީހުން ތިމަން اللهُގެ އެއްކައުވަންތަކަން ތެދުކޮށް ޤަބޫލުކޮށް، އެއްވެސް ހާލެއްގައި ޝިރްކުކުރުމަކާ ނުލައި، ހަމައެކަނި ތިމަން اللهއަށް އަޅުކަންކުރުމަށެވެ. އަދި މައިންބަފައިންނަށާއި، ގާތްތިމާގެ މީހުންނަށާއި، ޔަތީމުންނަށާއި، މިސްކީނުންނަށް ހެޔޮކޮށް ހިތައި އެބައިމީހުންނަށް އިޙްސާންތެރިވުމަށެވެ. އަދި ހެޔޮ ކަންތައްތަކަށް އަމުރުކޮށް، މުންކަރާތްތައް ނަހީކުރުމުގައި ހަރުކަށި ނުވެ، އޯގާވެރި ރިވެތި ބަހުން މީސްތަކުންނާ ވާހަކަދައްކައި ނަސޭހަތްތެރިވުމަށެވެ. އަދި ތިމަން إِلٰهُ އަމުރުކުރެއްވި ފަދައިން ނަމާދު ޤާއިމުކޮށް، ފަރްޟު ޒަކާތް ނެރެ، ހިތުން ރުހުމުން ޒަކާތުގެ ޙައްޤުވެރީންނަށް ޒަކާތް އަދާކުރުމަށެވެ. އެއަށްފަހު، ތިޔަބައިމީހުންގެ ތެރެއިން މަދު ބަޔަކު މެނުވީ، އެ ޢަހްދު ފުއްދުމާ ދެކޮޅުހަދައި، އެ ޢަހްދު އުވައިލައި، ތިމަން إِلٰهُގެ އެންގެވުންތަކަށް ފުރަގަސްދޭ ބަޔަކު ކަމުގައިވެ، އެ ގޮތުގެ މަތީގައި ތިޔަބައިމީހުން ދެމިތިބީމުއެވެ.[99]","[99]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(84) އޭ އިސްރާއީލުގެ ދަރީންނޭވެ! އަދި ތައުރާތުގައި، ތިމަން إِلٰهُ ތިޔަބައިމީހުންގެ ކިބައިން ހިއްޕެވި ގަދަފަދަ ޢަހްދުކަށަވަރުގެ މަތީން ތިޔަބައިމީހުން ހަނދުމަކުރާށެވެ! އެ ޢަހްދުކަށަވަރު ހިއްޕެވި ހިނދު، އެ ޢަހްދުގައި ވަނީ، ޙައްޤަކާ ނުލައި ތިޔަބައިމީހުންގެ ތެރެއިން އެއް ބަޔަކު، އަނެއް ބަޔަކުގެ ލޭ ނުއޮހޮރުވުމަށެވެ. އަދި ޙައްޤަކާ ނުލައި، ތިޔަބައިމީހުންކުރެ އެއް ބަޔަކު، އަނެއް ބަޔަކު ވަޒަނުން ބޭރުކޮށް ނުނެރުމަށެވެ. އެހެނީ، އެ ކަންކަމަކީ، ތިޔަބައިމީހުންގެ މައްޗަށް، اللهُ  ޙަރާމްކުރައްވައިފައިވާ ކަންކަމެވެ. ދެން އެއަށްފަހު، އެ ޢަހްދުގެ ޞައްޙަކަމާ މެދު ތިޔަބައިމީހުން ހެކިވާ ޙާލު، އެ ޢަހްދަށް ޢަމަލުކުރުމަށް އެއްބަސްވެ ތިޔަބައިމީހުން އިޤްރާރުވީމުއެވެ.[100]","[100]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ"],["(85) އޭ އިސްރާއީލުގެ ދަރީންކަމުގައިވާ ޔަހޫދީންނޭވެ! ތިޔަބައިމީހުން އެންމެންނަކީ ވެސް، ދީނީ ގޮތުންނާއި، ނަސަބުގެ ގޮތުންނާއި ބަހުގެ ގޮތުން، އެއް ބަޔަކު އަނެއް ބަޔެއްގެ އަޚުންނެވެ. ކަން މިހެން ހުރުމާ އެކު ވެސް، ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދު ކަށަވަރު އުވައިލައި ތިޔަބައިމީހުންގެ ތެރެއިން އެއް ޤަބީލާއެއްގެ މީހުން، އަނެއް ޤަބީލާއެއްގެ މީހުން ޤަތުލުކޮށް އުޅެމުއެވެ. އަދި ތިޔަބައިމީހުންގެ ތެރެއިން އެއް ޤަބީލާއެއްގެ މީހުން، އަނެއް ޤަބީލާއެއްގެ މީހުންގެ ގޯތިގެދޮރުން އެބައިމީހުން ނެރެ ބޭރުކޮށް އުޅެމުއެވެ. އަދި ތިޔަބައިމީހުންގެ ތެރެއިން އެއް ބަޔަކު އަނެއް ބަޔަކުގެ މައްޗަށް ޢަދާވާތްތެރިވެ އަނިޔާވެރިވެ، ގަދަވެގަތުމަށް ޓަކައި ހަނގުރާމަކޮށް، ފާފަތަކަށް އަރައިގަންނަމުއެވެ. އަދި އެ ގޮތަށް ކުރެވޭ ހަނގުރާމަތަކުގައި، ތިޔަބައިމީހުންގެ ތެރެއިން ކޮންމެ ޤަބީލާއެއްގެ މީހުން ވެސް، އެ ބަޔަކާ ގުޅިފައިވާ މަދީނާގެ މުޝްރިކުންގެ އެހީ ހޯދަމުއެވެ. ދެން އެއަށްފަހު، ހަނގުރާމަ ހުއްޓުމުން ހަނގުރާމައިގައި ހައްޔަރު ވެވޭ ޔަހޫދީން ފިދްޔަދީގެން މިނިވަންކޮށް ސަލާމަތްކުރަމުއެވެ. ތިޔަބައިމީހުން އެ ގޮތަށް އެ ކަން ކުރަނީ، އަސީރުން މިނިވަންކުރުމަށް ތައުރާތުގައި އަމުރުކުރައްވައިފައިވާ ކަމުގެ ޢުޛްރުދައްކައިފައެވެ. ނަމަވެސް، ތިޔަބައިމީހުންގެ އަޚުން ޙައްޤަކާނުލައި ޤަތުލުކުރުމާއި، އެބައިމީހުންގެ ވަޒަނާއި ގޯތިގެދޮރުން އެބައިމީހުން ނެރެ ބޭރުކުރުން، ތައުރާތުގައި ތިޔަބައިމީހުންގެ މައްޗަށް ޙަރާމްކުރައްވައިފައި ވަނިކޮށް، އެ ޙުކުމްތަކަށް ތިޔަބައިމީހުން ފުރަގަސްދީ ތިމަތިމާމެންގެ އަޚުން ޤަތުލުކުރަމުއެވެ. އަދި އެބައިމީހުންގެ ވަޒަނާއި ގޯތިގެދޮރުން ވެސް އެބައިމީހުން ނެރެ ބޭރުކުރަމުއެވެ. ފަހެ ތިޔަބައިމީހުން، ތައުރާތުގައިވާ ބައެއް ޙުކުމްތަކަށް އީމާންވެ އަނެއްބައި ޙުކުމްތަކަށް ކާފިރުވަނީހެއްޔެވެ؟ މިއީ، ތިޔަބައިމީހުން ކުރާ ކިހައި ބޮޑު ނުބައިކަމެއްހެއްޔެވެ؟ ފަހެ، ތިޔަބައިމީހުންގެ ތެރެއިން މި ފަދައިން ކަންތައްކުރާ މީހުންނަށް ދުނިޔޭގައި ވެސް ނިކަމެތިކަމާއި މީސްތަކުންގެ މެދުގައި ޢިއްޒަތާއި އަބުރު ގެއްލުން މެނުވީ ނުވެއެވެ. އަދި އާޚިރަތުގައި، އެ ފަދަ މީހުން، ނަރަކައިގެ އަލިފާނުގެ ގަދަފަދަ ޢަޛާބަށް ރައްދުކުރެއްވޭހުއްޓެވެ. ދަންނާށެވެ! ތިޔަބައިމީހުން ކުރާ ކަންކަމާ މެދު، اللهُ  ޣާފިލުވެވޮޑިގެނެއް ނުވެތެވެ. އަދި ކިއެއްތަ! ތިޔަބައިމީހުން ކުރާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެންވުމާ އެކު، އެ ކަންކަމާ އެކަށޭނަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަމީ ކަށަވަރު ކަމެކެވެ.[101] ދަންނާށެވެ! رَسُولُ اللهِ  މަދީނާއަށް ހިޖްރަކުރެއްވުމުގެ ކުރީގައި، އެ ރަށުގައި ވަރަށް މަޝްހޫރު ދެ ޤަބީލާއެއް އޮތެވެ. އެއީ، އައުސު ވަންހައާއި ޚަޒްރަޖު ވަންހައެވެ. އެ ދެ ޤަބީލާގެ ދެމެދު އަބަދު ވެސް އޮންނަނީ ހަނގުރާމަ ހިނގަހިނގައެވެ. އިސްލާމް ދީން އައުމުގެ ކުރީގައި އެ ދެ ޤަބީލާގެ މީހުންނަކީ ވެސް މުޝްރިކުންނެވެ. އަދި ހަމަ އެ ދުވަސްވަރު، މަދީނާގައި ވަޒަންވެރިވެގެން ތިބި ޔަހޫދީންގެ ތިން ޤަބީލާއެއް ވިއެވެ. އެއީ، بَنُو قَيْنُقَاعއާއި، بَنُو النَّضِيرއާއި، بَنُو قُرَيْظَةއެވެ. މި ތިން ޤަބީލާގެ މީހުންގެ މަސައްކަތަކީ، މަދީނާގެ ޢަރަބީންގެ މެދުގައި ހަމަނުޖެހުންތައް އުފައްދައި އައުސު ވަންހައާއި ޚަޒްރަޖު ވަންހައާ ދެމެދު އަބަދުމެ ހަނގުރާމަ ކުރުވުމެވެ. މި ތިން ޤަބީލާގެ ތެރެއިން، بَنُوالنَّضِيرއާއި، بَنُوقُرَيْظَةގެ މީހުން ތިބީ، އައުސު ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ. އަދި، بَنُوقَيْنُقَاعގެ މީހުން ތިބީ، ޚަޒްރަޖު ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ. އެހެންކަމުން، އައުސު ވަންހައިގެ މީހުންނާއި ޚަޒްރަޖު ވަންހައިގެ މީހުންނާ ދެމެދު ހަނގުރާމައެއް ހިނގާ ނަމަ، އެ ވަންހައަކާ ގުޅިފައިވާ މަދީނާގެ ޔަހޫދީން، އެ ވަންހައަކަށް އެހީވެ މަދަދުވެރިވެ ނަޞްރުދީ އުޅުނެވެ. އަދި ޔަހޫދީންގެ ތިން ޤަބީލާގެ މީހުން ވެސް، އެއް ބަޔަކު އަނެއް ބަޔަކާ ހަނގުރާމަކުރާ ނަމަ މަދީނާގެ މުޝްރިކުން ވެސް، އެ ބަޔަކާ ގުޅިފައިވާ ޔަހޫދީ ޤަބީލާއަކަށް އެހީވެ މަދަދުވެރިވެ ނަޞްރުދީ އުޅުނެވެ.[102] ވުމާއެކު، މި އާޔަތުގައި ބަޔާންވެފައި އެވަނީ، އެ ދުވަސްވަރު މަދީނާގައި އުޅުނު ޔަހޫދީން ކަންތައްކޮށް އުޅުނުގޮތުގެ ވާހަކައެވެ.","[101]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقِرْنِي\n[102]- اَلرَّحِيقُ الْمَخْتُومُ لِلدَّكْتُورِ صَفِيِّ الرَّحْمنِ الْمُبَارَكُ بُورِي"],["(86) اللهُ  ބާވައިލެއްވި ބައެއް އާޔަތްތަކަށް އީމާންވެ، އަނެއްބައި އާޔަތްތަކަށް އީމާންނުވެ، ކާފިރުވި މީހުންނަކީ، އާޚިރަތުގެ ދާއިމީ ނިޢުމަތްތަކުގެ މައްޗަށް، ދުނިޔޭގެ ފަނާވެދަނިވި ދިރިއުޅުން އިސްކޮށް، ދުނިޔެ ލިބިގަތް މީހުންނެވެ. ފަހެ، އެބައިމީހުންގެ ކިބައިން ޢަޛާބުލުއިނުކުރެއްވޭހުއްޓެވެ. އަދި، اللهُ ގެ ޢަޛާބުން އެބައިމީހުން ދުރުކޮށް ސަލާމަތްކުރުމަށް، އެބައިމީހުންނަށް އެހީތެރިވެ، ވާގިވެރިވެ، ނަޞްރުދޭނޭ ހަމަ އެއްވެސް ފަރާތެއް ނުވާހުއްޓެވެ.[103]","[103]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(87) އަދި ހަމަ ކަށަވަރުން، مُوسَى  އަށް، ތިމަން إِلٰهُ ތައުރާތު ދެއްވިކަމީ ކަށަވަރު ކަމެކެވެ. އަދި، مُوسَى އަށްފަހު، ވިދިވިދިގެން ރަސޫލަކަށްފަހު ރަސޫލަކު، އިސްރާއީލުގެ ދަރީންގެ ތެރެއިން އެބައިމީހުންގެ ގާތަށް، ތިމަން إِلٰهُ ފޮނުއްވީމެވެ. އަދި އެބައިމީހުންގެ ގާތަށް، ތިމަން إِلٰهُ ފޮނުއްވި އެންމެ ފަހުގެ ރަސޫލަކީ، مَرْيَمُ ގެ ދަރިކަލުން عِيسَى  ކަމުގައި ލައްވައި، ފައުޅުވެ ބަޔާންވެގެންވާ މުޢުޖިޒާތްތައް، އެ ރަސޫލާއަށް ތިމަން إِلٰهُ ދެއްވީމެވެ. އެ މުޢުޖިޒާތްތަކުގެ ތެރޭގައި، ދޫންޏެއްގެ ސިފައިގައި އޮނިގަނޑެއް ހައްދަވައި އެއަށް ފުމެލެއްވުމުން، اللهُ ގެ އިޛްނަފުޅުން، ފުރާނަ އެޅިފައިވާ ޙަޤީޤީ ދޫންޏަކަށް، އެ އެތި ވެގެންދިޔުން ހިމެނެއެވެ. އަދި ލޯފަން ގޮތުގައި އުފަންވެފައިވާ މީހުންގެ ލޮލަށް ފެނުން ލިބިދެއްވުމާއި، ހުދުބަލި ޖެހިފައިވާ މީހުންނަށް ފަސޭހަކޮށްދެއްވުމާއި، މަރުވެފައިވާ މީހުން ދިރުއްވުން ހިމެނެއެވެ! އަދި އެބައިމީހުން ކައިބޮއިއުޅޭ ތަކެއްޗާއި ކެއިންބުއިމަށް ބޭނުންވާ ތަކެތީގެ ތެރެއިން، ގޭގައި ފޮރުވައި ފަހަށް ރައްކައުކޮށްފައި ހުންނަ ތަކެތީގެ ޚަބަރު އެބައިމީހުންނަށް ދެއްވުމާ އަދި މި ނޫން ވެސް އެތައް މުޢުޖިޒާތްތަކެއް ހިމެނެއެވެ! އަދި، جِبْرِيلُ  މެދުވެރިކުރައްވައި، ތިމަން إِلٰهُ، އެ ރަސޫލާއަށް ގަދަކަންދެއްވައި ބާރުވެރިކުރެއްވީމެވެ. ދެންފަހެ، اللهُ  ތިޔަބައިމީހުންގެ ގާތަށް ރަސޫލަކު ފޮނުއްވާ ކޮންމެ ފަހަރަކުމެ، އެ ރަސޫލާއަށް ބާވައިލައްވާ ވަޙީއަކީ، ތިޔަބައިމީހުންގެ ހިތްއެދޭ ގޮތާ އެއްގޮތަށް ބާވައިލައްވައިފައިވާ ވަޙީއަކަށް ނުވެއްޖެ ނަމަ، އެ ރަސޫލެއްގެ ބަސްފުޅު ޤަބޫލުނުކޮށް، ތިޔަބައިމީހުން ބޮޑާވެގަންނަނީ ހެއްޔެވެ؟ ފަހެ، ތިޔަބައިމީހުން އެ ރަސޫލުންގެ ތެރެއިން ބައެއް ރަސޫލުންގެ ރިސާލަތު ދޮގުކޮށް، އަނެއްބައި ރަސޫލުން ޤަތުލުކުރީމުއެވެ.[104]","[104]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(88) އަދި، ނަބީކަމާއި ރަސޫލުކަން ޚަތިމުކުރެއްވުމަށް ޓަކައި، اللهُ  ފޮނުއްވި އެންމެ ފަހުގެ ނަބިއްޔާ އަދި، ރަސޫލާ مُحَمَّدٌ އަށް ޔަހޫދީން ދެންނެވިއެވެ. ތިމަންމެންގެ ހިތްތަކުގައި އުރަލެވި ބަންދުވެފައިވުމުގެ ސަބަބުން، ތިބާ ތިޔަ ދައްކަވާ ވާހަކަފުޅު، ތިމަންމެންގެ ހިތަކަށް ނުވަދެއެވެ. ދެން، އެބައިމީހުންގެ އެ ވާހަކައަށް ރައްދުދެއްވައި، اللهُ  ވަޙީކުރެއްވިއެވެ. އެބައިމީހުންގެ ކަންތައްތައް ހުރީ އެ ބުނާ ގޮތަކަށް ނޫނެވެ. އަދި ކިއެއްތަ! އެބައިމީހުންގެ ކިބައިގައި ހުރި ކުފުރުވެރިކަމުގެ ސަބަބުން، اللهُ  ވަނީ އެބައިމީހުންނަށް ލަޢުނަތްލައްވައި، އެ إِلٰهُގެ ރަޙްމަތުން އެބައިމީހުން ބޭރުކުރައްވައިފައެވެ. ވީމާ، އެބައިމީހުންގެ ތެރެއިން ވަރަށް މަދު ބަޔަކު މެނުވީ އީމާނެއް ނުވާނެއެވެ.[105]","[105]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(89) އަދި ތައުރާތާއި އިންޖީލުގައި، اللهُ  ބާވައިލެއްވި ޝަރްޢީ އުޞޫލުތަކާއި ޤަވާޢިދުތަކާ އެއްގޮތްވާ ގޮތުގެ މަތީން، އެ ފޮތްތަކުގައިވާ ވާހަކަތައް ތެދުކުރަނިވި ފޮތެއްގެ ގޮތުގައި، اللهُ ގެ ޙަޟްރަތުން، އިބަ ރަސޫލާއަށް ކީރިތިޤުރްއާން ބާވައިލައްވައި، އެ ފޮތް ޔަހޫދީންނާ ހަމައަށް އައި ހިނދު، އެބައިމީހުން، އެ ޤުރްއާނަށާއި، އެ ޤުރްއާން ދެއްވުނު ރަސޫލާ، مُحَمَّدٌ ގެ ރަސޫލުކަމަށް އިންކާރުކޮށް ދެކޮޅުހަދައި ކާފިރުވިއެވެ. ދަންނާށެވެ! مُحَمَّدُ  ރަސޫލުކަމައިގެން ވަޑައިގަތުމުގެ ކުރީގައި، މަދީނާގެ މުޝްރިކުންގެ ގާތުގައި ޔަހޫދީން ބުނެއުޅުނެވެ. ފަހު ޒަމާނުގެ ނަބިއްޔާ ވަޑައިގަތުމުގެ ދުވަސް ދާދި ކައިރިވެއްޖެއެވެ. އެ ނަބިއްޔާ ވަޑައިގަތުމުން، އެ ނަބިއްޔާއަށް އީމާންވެ، އެ ނަބިއްޔާއާ ތަބާވެ އަދި އެ ނަބިއްޔާގެ އަރިހުގައި ތިޔަބައިމީހުންނާ ދެކޮޅަށް ހަނގުރާމަކޮށް، ތިޔަބައިމީހުންގެ މައްޗަށް ތިމަންމެން ފަތަޙައާއި ނަޞްރުހޯދާނަމެވެ. ދެން، مُحَمَّدُ  ރަސޫލުކަމައިގެން ވަޑައިގަތުމުން، އެ ރަސޫލާއަކީ ތެދުވެރި ރަސޫލަކުކަމާއި އެ ރަސޫލާ ގެންނެވީ ޙައްޤު ތެދު ފޮތެއް ކަން، ތައުރާތާއި އިންޖީލުގައިވާ، އެ ރަސޫލާގެ ސިފަފުޅުތަކުން އެބައިމީހުންނަށް ކަށަވަރުވެ އެނގުމަށްފަހުގައި ވެސް، އެ ރަސޫލާގެ ރަސޫލުކަން ދޮގުކޮށް، ކީރިތި ޤުރްއާނަށް އެބައިމީހުން ކާފިރުވިއެވެ. ފަހެ، اللهُ ގެ ރަސޫލާ مُحَمَّدٌ  ގެންނެވި ރިސާލަތަށް އިންކާރުކޮށް، އެ ރަސޫލާއަށް ބާވައިލެއްވި ކީރިތި ޤުރްއާން ދޮގުކޮށް ކާފިރުވެއްޖެ ކޮންމެ މީހަކަށް ވެސް، الله ގެ ލަޢުނަތްހުއްޓެވެ.[106]","[106]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(90) اللهُ އަށާއި، އެ إِلٰهُ ފޮނުއްވި އެންމެ ފަހުގެ ނަބިއްޔާ އަދި ރަސޫލާ مُحَمَّدٌ އަށް، އިސްރާއީލުގެ ދަރީން އީމާންނުވެ، އެ ކަމަކަށް އެބައިމީހުންގެ އަމިއްލަ ނަފްސުތައް ވިއްކައިލައި އެބައިމީހުން އެ ލިބިގަތް ކަމެއްގެ ހުރި ނުބައި ކަމުގެ ބޮޑުކަމާއެވެ! ދަންނާށެވެ! އެބައިމީހުން އެ ލިބިގަތް ނުބައިކަމަކީ، اللهُ  ގެ އަޅުތަކުންގެ ތެރެއިން مُحَمَّدٌ  ޚާއްޞަކުރައްވައި، އެ ސާހިބާއަށް ނަބީކަމާއި ރަސޫލުކަން ދެއްވުމަށް، އެ إِلٰهُ އިރާދަކުރައްވައި، އެ إِلٰهُގެ ދަރުމަވަންތަވެރިކަމުގެ ތެރެއިން، އެ ރަސޫލާގެ މައްޗަށް، އެ إِلٰهُގެ ކަލާމްފުޅު ކީރިތި ޤުރްއާން ބާވައިލެއްވުމުން، އެ ކަމާ މެދު ޙަސަދަވެރިވެ އަނިޔާވެރިވެގަނެ، އީމާންކަމުގެ ބަދަލުގައި އެބައިމީހުން ކާފިރުކަން އިޚްތިޔާރުކުރިކަމެވެ. ދެންފަހެ، مُحَمَّدٌ ގެ ނަބީކަމަށާއި ރަސޫލުކަމަށް އެބައިމީހުން އިންކާރުކުރުމުގެ ސަބަބުންނާއި، ތައުރާތުގައިވާ ޙުކުމްތަކާއި އިރްޝާދުތައް އެގޮތްމިގޮތަށް ބަދަލުކުރުމުގެ ސަބަބުން، اللهُ ގެ ޙަޟްރަތުން ކޯފާގެ މައްޗަށް ކޯފާލެއްވުން، އެބައިމީހުން ލިބިގަތެވެ. އަދި، مُحَمَّدٌ ގެ ރަސޫލުކަމާ ދެކޮޅުހަދައި އިންކާރުކުރާ ކާފިރުންނަށް، ޤިޔާމަތް ޤާއިމުވާ ދުވަހުން އިހާނާތްތެރިކަމާއި ނިކަމެތިކަން ދެނިވި ޢަޛާބުހުއްޓެވެ.[107]","[107]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(91) އަދި، اللهُ  ބާވައިލެއްވި ކީރިތި ޤުރްއާނަށް އީމާންވުމަށް، މުސްލިމުން ޔަހޫދީންނަށް ބުނެފި ނަމަ އެބައިމީހުން ބުނެތެވެ. ތިމަންމެންގެ ތެރެއިން ތިމަންމެންގެ ގާތަށް ފޮނުއްވުނު ނަބިއްޔުންނަށް، اللهُ  ބާވައިލެއްވި ފޮތްތަކަށް ތިމަންމެން އީމާންވަމުއެވެ. މި ފަދައިން ބުނެ، اللهُ  ބާވައިލެއްވި ކީރިތި ޤުރްއާން ދޮގުކޮށް، مُحَمَّدٌ  ގެންނެވި ރިސާލަތާ ދެކޮޅުހަދައި، އެ ރަސޫލާގެ ދަޢުވަތަށް އިންކާރުކޮށް އެބައިމީހުން ކާފިރުވެއެވެ. ދަންނާށެވެ! ޔަހޫދީން، ކީރިތި ޤުރްއާން ދޮގުކޮށް އެ ފޮތަށް އެ ކާފިރުވަނީ، އެބައިމީހުންގެ އަތުގައިވާ ފޮތްތައް ތަޞްދީޤުކޮށް ތެދުކުރަނިވި ޙައްޤު ފޮތެއް ކަމުގައި، ކީރިތި ޤުރްއާންވާ ޙާލުގައި މެއެވެ. ފަހެ، ޙަޤީޤަތުގައި އެބައިމީހުންނަށް ބާވައިލެއްވުނު ފޮތްތަކަށް އެބައިމީހުން އީމާންވާ ނަމަ، އެ ފޮތްތައް ތެދުކުރަނިވި ޤުރްއާނަށް ވެސް އެބައިމީހުން އީމާންވީހެވެ. އޭ ރަސޫލާއެވެ! އިބަ ރަސޫލާ އެބައިމީހުންނަށް ވިދާޅުވާށެވެ! ތިޔަބައިމީހުން ތިޔަ ބުނާ ފަދައިން، ތިޔަބައިމީހުންނަށް ބާވައިލެއްވުނު ފޮތްތަކަށް އީމާންވާ ބަޔަކު ކަމުގައި ތިޔަބައިމީހުން ވަނީ ނަމަ، މީގެ ކުރީގައި، اللهُ ގެ ނަބިއްޔުން ޤަތުލުކޮށް، ތިޔަބައިމީހުން އުޅުނީ ފަހެ ކީއްވެގެންހެއްޔެވެ؟[108]","[108]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(92) އަދި ހަމަކަށަވަރުން، اللهُ ގެ ރަސޫލާ مُوسَى  ތިޔަބައިމީހުންގެ ގާތަށް ވަޑައިގަތީ، އެ ރަސޫލާގެ ރަސޫލުކަން ތެދުކަމުގެ މައްޗަށް ދަލީލުކުރަނިވި ފައުޅުކަން ބޮޑު މުޢުޖިޒާތްތަކާ އެކުގައެވެ. އެއީ، ޠޫފާނާއި، އުކުނާއި، ބޮކާއި، ގޮށްފުޅަނގި އަދި މި ނޫން ވެސް އެތައްއެތައް މުޢުޖިޒާތެކެވެ. އަދި އެ މުޢުޖިޒާތްތަކުގެ ވާހަކަ، ކީރިތި ޤުރްއާނުގައި އައިސްފައި ވެއެވެ. އެ މުޢުޖިޒާތްތައް ފެނުމާ އެކު ވެސް، ތިޔަބައިމީހުންނަށް ޓަކައި، اللهُ  ކަނޑައެޅުއްވި އިންތައް ފަހަނަޅައި ގޮސް، އަމިއްލަ ނަފްސަށް އަނިޔާވެރިވާ ޙާލު، ޅަ ގެރިއެއްގެ ސިފައިގައި ސާމިރީ ހެދި އޮނިގަނޑު، إِلٰهއަކު ކަމުގައި ބަލައި، اللهُ  ފިޔަވައި ތިޔަބައިމީހުން އެ އޮނިގަނޑަށް އަޅުކަންކޮށް އުޅުނީމުއެވެ. ދަންނާށެވެ! ތިޔަބައިމީހުން އެ ގެރިއަށް އަޅުކަން ކުރީ، ތައުރާތު ލިބިވަޑައިގަތުމަށް ޓަކައި، مُوسَىގެ ވެރި إِلٰهُ ކަނޑައަޅުއްވައިފައިވާ ވަގުތަށް ޠޫރު ފަރުބަދައަށް، އެ ރަސޫލާ ވަޑައިގެންނެވުމަށްފަހުގައެވެ.[109]","[109]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(93) އޭ އިސްރާއީލުގެ ދަރީންނޭވެ! ތިމަން إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، ތިމަން إِلٰهُ ފޮނުއްވި ރަސޫލުންނާ ތަބާވެ، އެ ރަސޫލުން ގެންނެވި ރިސާލަތުގައި ވާގޮތަށް ޢަމަލުކޮށް، ހަމައެކަނި ތިމަން إِلٰهއަށް އަޅުކަންކުރުމަށް، ތިޔަބައިމީހުންގެ ކިބައިން، ތިމަން إِلٰهُ ޢަހްދު ކަށަވަރު ހިއްޕެވީމެވެ. އަދި އެ ހިނދު، ބިމުގައިނުޖެހި ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް ޠޫރު ފަރުބަދަ، ތިމަން إِلٰهُ އުފުއްލެވި ކަމުގެ މަތީން ވެސް، ތިޔަބައިމީހުން ހަނދުމަކުރާށެވެ! ފަހެ، އެ ޢަހްދު ކަށަވަރުގައި ތިޔަބައިމީހުންނަށް، ތިމަން إِلٰهُ އަމުރުކުރައްވައިފައި ވަނީ، ހީވާގިކަމާ އެކު ތައުރާތުގައި ވަރުގަދައަށް ހިފަހައްޓައި، އެ ފޮތް ދަސްކޮށް، އެ ފޮތާ މެދު ވިސްނައި ފިކުރުކޮށް އެ ފޮތުގައިވާ ގޮތަށް ބަހާއި ޢަމަލު ސީދާކުރުމަށެވެ. އަދި ތިޔަބައިމީހުންނަށް ކުރެއްވޭ އަމުރުފުޅުތަކުގެ އަޑުއަހައި އެ އަމުރުފުޅުތަކަށް ކިޔަމަންވުމަށެވެ. އަދި ތިޔަބައިމީހުން އެ ޢަހްދާ ޚިލާފުވެއްޖެ ނަމަ، ޠޫރު ފަރުބަދަ ތިޔަބައިމީހުންގެ މައްޗަށް ވައްޓަވައިލައްވާނޭ ކަން، ތިޔަބައިމީހުންނަށް، ތިމަން إِلٰهُ އެންގެވުމުން، އެ ޢަހްދު ކަށަވަރު ޤަބޫލުކޮށް، އެ ޢަހްދު ކަށަވަރުގައި އޮތް ގޮތަށް ޢަމަލުކުރުމަށް ތިޔަބައިމީހުން އެއްބަސްވީމުއެވެ. ނަމަވެސް، އޭގެ ފަހުން އެ ޢަހްދު އުވައިލައި ތިޔަބައިމީހުން ބުނީމުއެވެ. އިބަ إِلٰهُ ކުރެއްވި އަމުރުފުޅުގެ އަޑު ތިމަންމެން އަހައި އެ އަމުރުފުޅަށް އުރެދި ނުކިޔަމަންތެރިވަމެވެ. އަދި އެބައިމީހުންގެ ކިބައިގައި ހުރި ކުފުރުވެރިކަމުގެ ސަބަބުން، ޅަ ގެރިއެއްގެ ސިފައިގައި ސާމިރީ ހެދި އޮނިގަނޑަށް އަޅުކަންކުރުމުގެ ލޯބި، އެބައިމީހުންގެ ހިތްތަކުގައި ވަރުގަދައަށް އަށަގަތެވެ. އޭ ރަސޫލާއެވެ! އިބަ ރަސޫލާ ޔަހޫދީންނަށް ވިދާޅުވާށެވެ! ތިޔަބައިމީހުން ތިޔަ ބުނާ ފަދައިން ތިޔަބައިމީހުންނަކީ މުއުމިނުން ކަމުގައިވަނީ ނަމަ، ތިޔަބައިމީހުންގެ އީމާންކަން، ތިޔަބައިމީހުންނަށް އެ ކަމަކަށް އަމުރުކުރާ ކަމެއްގެ ހުރި ނުބައިކަމުގެ ބޮޑުކަމާއެވެ! ދަންނާށެވެ! ތިޔަބައިމީހުންނަށް ޓަކައި، اللهُ  ބާވައިލައްވައިފައިވާ ވަޙީއަށް އީމާންވާ ބަޔަކު ކަމުގައި ތިޔަބައިމީހުން ވަނީ ނަމަ، އެ إِلٰهُގެ އަމުރުފުޅަށް އުރެދި ކާފިރުވެ، ޅަގެރިއެއްގެ ސިފައިގައި ސާމިރީ ހެދި އޮނިގަނޑަށް އަޅުކަންކޮށް އަދި އެ ނޫން ވެސް ކުފުރުގެ ޢަމަލުތަކެއް ތިޔަބައިމީހުން ނުކުޅައީހެވެ.[110]","[110]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(94) އޭ ރަސޫލާއެވެ! އިބަ ރަސޫލާ ޔަހޫދީންނަށް ވިދާޅުވާށެވެ! اللهُ  އެންމެ ލޯބިވެވޮޑިގަންނަވާ އަދި، އެ إِلٰهއާ އެންމެ އަރިސް މީހުންނަކީ ތިޔަބައިމީހުން ކަމުގައި، ތިޔަބައިމީހުން ބުނަމުއެވެ. އަދި އެހެނިހެން މީސްތަކުން ފިޔަވައި، اللهُ ގެ ޙަޟްރަތުގައި ސުވަރުގެ ޚާއްޞަވެގެން ވަނީ ވެސް، ހަމައެކަނި ތިޔަބައިމީހުންނަށް ކަމުގައި ތިޔަބައިމީހުން ބުނަމުއެވެ. އެ ކަންކަން ހުރީ، ތިޔަބައިމީހުން ތިޔަ ބުނާ ފަދައިން ކަމުގައި ވެފައި، ތިޔަ ދައްކާ ވާހަކައިގައި ތިޔަބައިމީހުންނީ ތެދުވެރީންކަމުގައި ވަނީ ނަމަ އެ ކަން ސާބިތުކުރުމަށް ޓަކައި، ތިޔަބައިމީހުން މަރުވުމަށް ނިކަން އެދިބަލާށެވެ! އެއީ، ދުނިޔޭގެ ދަތި ދިރިއުޅުން ދޫކޮށް، ސުވަރުގޭގެ މަތިވެރި ދަރަޖަތައް އަވަހަށް ޙާޞިލުކުރުމަށް ޓަކައެވެ.[111]","[111]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(95) ދަންނާށެވެ! އަދި އެހެނިހެން މީސްތަކުން ފިޔަވައި، اللهُ ގެ ޙަޟްރަތުގައި ސުވަރުގެ ޚާއްޞަވެގެން ވަނީ ވެސް، ހަމައެކަނި ތިމަންމެންނަށެވެ. މި ފަދައިން ޔަހޫދީން ބުނިކަމުގައި ވިއަސް، އެބައިމީހުން ކުރަމުން ގެންދިޔަ ނުބައި ޢަމަލުތަކުގެ ސަބަބުން، ދުވަހަކު ވެސް އެބައިމީހުން މަރުވުމަކަށް ނޭދޭނެއެވެ. އެހެނީ، ސުވަރުގެ ޚާއްޞަވެގެން ވަނީ އެބައިމީހުންނަށް ކަމުގައި ބުނާ އިރު، އެބައިމީހުން އެ ހަދަނީ ދޮގުކަން އެބައިމީހުންނަށް ރަނގަޅަށް އެނގެއެވެ. އަދި އެބައިމީހުން، اللهُ އަށް އުރެދި ކާފިރުވެ، مُحَمَّدٌ އަކީ، އެ إِلٰهُގެ ޙަޟްރަތުން ފޮނުއްވިގެންވާ ތެދުވެރި ރަސޫލަކުކަން އެބައިމީހުންނަށް ރަނގަޅަށް އެނގި ތިބި ޙާލު، އެ ރަސޫލާގެ ރިސާލަތު ދޮގުކުރުމަކީ، ސުވަރުގެއަށް ނުވަދެވި ނަރަކައަށް ވަންނާންޖެހޭ ސަބަބެއް ކަން ވެސް އެބައިމީހުންނަށް ރަނގަޅަށް އެނގޭމެއެވެ. އަދި ދަންނާށެވެ! اللهُ ގެ އަޅުތަކުންގެ ތެރެއިން އެބައިމީހުންގެ އަމިއްލަ ނަފްސަށް އަނިޔާވެރިވާ އަނިޔާވެރީން، އެ إِلٰهُ މޮޅަށް ދެނެވޮޑިގެންވެއެވެ. ވުމާއެކު، އެ إِلٰهُ، އެބައިމީހުންނަށް އެ ކަމަށް ސަޒާދެއްވާނޭކަން ކަށަވަރެވެ.[112]","[112]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(96) އޭ ރަސޫލާއެވެ! މީސްތަކުންގެ ތެރެއިން ދުނިޔޭގެ ދިރިއުޅުމަށް އެންމެ ދަހިވެތިކަން ބޮޑު ބަޔަކީ ވެސް އަދި އެންމެ ދިގު މުއްދަތަކަށް ދުނިޔޭގައި އުޅުމަށް އެދޭ ބަޔަކީ ވެސް ޔަހޫދީން ކަމުގައި، އިބަ ރަސޫލާއަށް ފެނިވަޑައިގަންނަވާނޭ ކަން ކަށަވަރެވެ. އަދި ދިރިތިބުމަށް ޔަހޫދީން ދަހިވެތިވާލެއް، މުޝްރިކުންނަށްވުރެން ވެސް މާ ބޮޑެވެ. އެއީ، ކިތަންމެ ދެރަ ނިކަމެތި ޙާލެއްގައި ދުނިޔޭގައި އުޅޭން ޖެހުނު ކަމުގައި ވިއަސް މެއެވެ. އެހެންކަމުން، ޔަހޫދީންގެ ތެރެއިން ކޮންމެ މީހަކު ވެސް، އެއް ހާސް އަހަރަށް ޢުމުރު ދިގުވުމަށް އެދި އެ ކަމަށް އުންމީދުކުރެއެވެ. ނަމަވެސް، އެ ފަދަ މުއްދަތަކަށް މީހެއްގެ ޢުމުރު ދިގުވުމަކީ، اللهُ ގެ ޢަޛާބުން އެ މީހާ ސަލާމަތްކޮށް މިންޖުކޮށްދެނިވި ކަމެއް ކަމުގައި ނުވެއެވެ. އަދި، اللهُ އީ، އެބައިމީހުން ކުރާ ހުރިހައި ކަމަކަށްމެ، މޮޅަށް ބައްލަވާވޮޑިގެންވާ إِلٰهއެވެ. ވުމާއެކު، އެބައިމީހުންގެ ޢަމަލުތަކާ އެކަށޭނަ ގޮތުން، އެ إِلٰهُ، އެބައިމީހުންނަށް ސަޒާ ދެއްވާނޭ ކަން ކަށަވަރެވެ.[113]","[113]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(97) އޭ ރަސޫލާއެވެ! މަލާއިކަތުންގެ ތެރެއިން، جِبْرِيْلُ އަކީ ތިމަންމެންގެ ޢަދާވާތްތެރިއަކު ކަމުގައި ބުނާ ޔަހޫދީންނަށް އިބަ ރަސޫލާ ވިދާޅުވާށެވެ! އޭ جِبْرِيْلُ ގެ ޢަދާވާތްތެރީންނޭވެ! ފަހެ، ހަމަކަށަވަރުން، اللهُ ގެ އިޛްނަފުޅަށް، ތިމަން ރަސޫލާގެ އަރިހަށް ޤުރްއާނައިގެން ވަޑައިގަންނަވައި، އެ ފޮތް ތިމަން ރަސޫލާއަށް ކިޔަވައިދެއްވައި އުނގަންނަވައިދެއްވަނީ، جِبْرِيْلُ އެވެ. ވީމާ، އެޤުރްއާން، ތިމަން ރަސޫލާގެ ހިތްޕުޅުން ދަސްފުޅުވެ، އެ ފޮތުގައިވާ ވާހަކަތައް ތިމަން ރަސޫލާއަށް ރަނގަޅަށް ފަހްމުވެވަޑައިގަންނަވައެވެ. އަދި، ތިމަން ރަސޫލާ، އެޤުރްއާން ހަނދުމަފުޅެއް ނުނެތެއެވެ. އެހެނީ ހަމަކަށަވަރުން، ކީރިތި ޤުރްއާން، ތިމަން ރަސޫލާގެ ހިތްޕުޅަށް ޖަމާކުރައްވައި، އެ ޤުރްއާން ކިޔަވައިވިދާޅުވުމުގެ ކުޅަދާނަކަމާއި ޤާބިލުކަން ތިމަންރަސޫލާއަށް ދެއްވީ، اللهُ އެވެ. އަދި އެ ޤުރްއާނަކީ، އެ ފޮތް ބާވައިލެއްވުމުގެ ކުރީން، اللهُ  ބާވައިލެއްވި ތައުރާތާއި، އިންޖީލާއި، އެ ނޫން ވެސް އެންމެހައި ސަމާވީ ފޮތްތައް ތެދުކުރަނިވި ފޮތެކެވެ. އަދި އެ ޤުރްއާނަކީ، ޙައްޤުގެ މަގަށް އިރްޝާދުދެނިވި ފޮތެކެވެ. އަދި އެ ޤުރްއާނަކީ، އެ ފޮތުގައި، اللهُ  ބާވައިލައްވައިފައިވާ ވާހަކަތައް ތެދުކުރާ ކޮންމެ މުއުމިނަކަށްމެ، ދުނިޔެއާއި އާޚިރަތުގައި ހުރިހައި ހެޔޮ ކަމެއް ލިބޭނޭ ކަމުގެ އުފައުވެރި ޚަބަރުދޭ ފޮތެއް ވެސް މެއެވެ.[114] މި އާޔަތް ބާވައިލެއްވުނު ސަބަބު: ސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވުމުން، ޔަހޫދީންގެ ޢިލްމުވެރީން، އެކިފަހަރުމަތީން، އެ ރަސޫލާގެ އަރިހަށް ގޮސް، އެ ރަސޫލާއަށް ދަންނަވާކަމުގައި ވިއެވެ. ކޮންމެ ރަސޫލެއްގެ އަރިހަށް ވެސް، اللهُ ގެ ވަޙީބަސްފުޅައިގެން މަލާއިކަތަކު ވަޑައިގަންނަވާ ކަމުގައި ވެއެވެ. ތިބާގެ އަރިހަށް، اللهُ ގެ ވަޙީބަސްފުޅައިގެން ވަޑައިގަންނަވަނީ، ކޮން މަލާއިކަތަކުތޯއެވެ؟ މި ފަދައިން އެބައިމީހުން ދެންނެވުމުން ޙަދީޘުކުރައްވައެވެ. جِبرِيلُ އެވެ. ދެން، އެ ޔަހޫދީން ދަންނަވާކަމުގައި ވިއެވެ. جِبرِيلއަކީ، ގަދަފަދަކަމާއި، ހަނގުރާމަވެރިކަމާއި، ޤަތުލުކުރުމައިގެން ފައިބައިވަޑައިގަންނަވާ މަލާއިކަތާއެވެ. جِبرِيلއަކީ، ތިމަންމެންގެ ޢަދާވާތްތެރިޔާއެވެ. ތިބާގެ އަރިހަށް ވަޙީއައިގެން ވަޑައިގަންނަވަނީ، ތަނަވަސްކަމާއި، ތިއާގިކަމާއި، ރަޙްމަތައިގެން ފައިބައިވަޑައިގަންނަވާ މަލާއިކަތާ، مِيكَائِيلُ ކަމުގައި ތިބާ ވިދާޅުވި ނަމަ، ތިމަންމެން ތިބާއާ ތަބާވެ، ތިބާގެ ދީން ޤަބޫލުކުރީމުހެވެ. މި ފަދައިން، ޔަހޫދީންގެ ޢިލްމުވެރީން އައިސް، ކައު އިތުރު ރަސޫލާގެ އަރިހުގައި ދެންނެވުމުން، މި އާޔަތާއި މި އާޔަތުގެ ފަހަތަށް އޮތް އާޔަތް ބާވައިލެއްވުނުކަމުގައި ރިވާވެގެންވެއެވެ.[115]","[114] - التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[115]- اَلْجَامِعُ لَأِحْكَامِ الْقُرْآنِ لِلإْمَامِ الْقُرْطُبِي"],["(98) اللهُ އާއި، އެ إِلٰهُގެ މަލާއިކަތުންނާއި، މީސްތަކުންގެ ގާތަށް، އެ إِلٰهُ ފޮނުއްވި ރަސޫލުންނާއި ކުޑަތާ މަލާއިކަތުންގެ ތެރޭގައި ހިމެނޭ، جِبْرِيلُ އާއި، مِيكَائِيلُ އަކީ، އެ މީހެއްގެ ޢަދާވާތްތެރީން ކަމުގައި ހަދައިފި މީހާ ދަންނާށެވެ! ފަހެ، ހަމަކަށަވަރުން، الله  ވޮޑިގެންވަނީ ކާފިރުތަކުންގެ ޢަދުއްވެއް ކަމުގައެވެ. އަދި އެ މީހެއްގެ ޢަދުއްވެއް ކަމުގައި، اللهُ  ވޮޑިގެންފި މީހާ ދަންނާށެވެ! ފަހެ، ހަމަކަށަވަރުން، اللهُ ގެ ޙަޟްރަތުގައި އެ ފަދަ ކާފިރުތަކުންނަށް ހުރީ، ބޮޑުވެގެންވާ ކޯފާއާއި ގަދަފަދަ ޢަޛާބެވެ.[116]","[116]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(99) އޭ ރަސޫލާއެވެ! އަދި ހަމަކަށަވަރުން، އިބަ ރަސޫލާއީ ތެދުވެރި ރަސޫލަކުކަން ސާފުކޮށް ބަޔާންކޮށްދެނިވި އާޔަތްތައް، ކީރިތި ޤުރްއާނުގައި، އިބަ ރަސޫލާއަށް، ތިމަން إِلٰهُ ބާވައިލެއްވި ކަމީ ކަށަވަރު ކަމެކެވެ. އަދި ޙައްޤު ދީނާ ދެކޮޅުހަދައި އުރެދި އުޅޭ ފާސިޤުން މެނުވީ، އެ ޤުރްއާނުގެ އާޔަތްތަކަށް އިންކާރުކޮށް ކާފިރެއް ނުވާނެއެވެ.[117]","[117]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(100) ބަނީ އިސްރާއިލު ބާގައިގެ ބައެއް މީހުންގެ ކަންތައްތައް ހުރީ ހައުދަހައިވާ ނުބައި ގޮތަކަށެވެ. އެހެނީ، އެބައިމީހުންގެ ކިބައިން، اللهُ  ޢަހްދު ކަށަވަރެއް ހިއްޕަވާ ކޮންމެ ފަހަރަކު މެ ނުވަތަ، އެ إِلٰهُގެ އަޅުތަކުންނާއި އެބައިމީހުންނާ ދެމެދު ޢަހްދެއް ކުރެވޭ ކޮންމެ ފަހަރަކުމެ، އޭގެ ތެރެއިން ބައެއް މީހުން އެ ޢަހްދެއް އުވައިލައި، އެ ޢަހްދަކާ ޚިލާފުވެއެވެ. ވުމާއެކު، އެބައިމީހުން އެއް ދުވަހު އެ ޢަހްދުގައި ގަދައަށް ހިފަހައްޓައި، އަނެއް ދުވަހު އެ ޢަހްދު ރޫޅައިލައި، އެ ޢަހްދު އުވައިލާތަން ތިބާއަށް ފެންނާނެތެވެ. އަދި ކިއެއްތަ! އޭގެ ތެރެއިން ގިނަމީހުން، مُحَمَّدٌ  އެ ކަންކަމަކައިގެން ވަޑައިގެންނެވި ކަންކަމަކަށް އީމާނެއް ނުވެއެވެ. އެ ގޮތަށް، އެ ޔަހޫދީން ކަންތައް ކުރަނީ އެބައިމީހުންނަށް ކިހިނެއްވެފައި ތިބީމާހެއްޔެވެ؟[118]","[118]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(101) އަދި ޔަހޫދީންގެ އަތުގައިވާ ތައުރާތު ތެދުކުރަނިވި ފޮތް، ކީރިތި ޤުރްއާނައިގެން، اللهُ  ގެ ރަސޫލާ مُحَمَّدٌ  ވަޑައިގެންނެވުމުން، އެ ރަސޫލާއަށް އީމާންވުމަށް ތައުރާތުގައި އައިސްފައިވާ އަމުރުފުޅުތައް ޤަބޫލުނުކޮށް، އެ ފޮތުގައިވާ އެއްޗަކާ މެދު ފިކުރުކުރުމަކާ ނުލައި، އެ ފޮތުގައިވާ ވާހަކަތަކަށް އިންކާރުކޮށް ފުރަގަސްދީ، ޔަހޫދީންގެ ތެރެއިން ބަޔަކު، އެބައިމީހުންގެ ފުރަގަހަށް އެ ފޮތް އެއްލައިލިއެވެ. ދަންނާށެވެ! ތައުރާތަކީ، الله  ބާވައިލެއްވި ފޮތެއް ކަން އެނގިގެން ތިބެމެ، އެބައިމީހުން އެ ގޮތަށް ކަންތައްތައް ކުރީ، އިސްރާއީލުގެ ދަރީންނަށް ޓަކައި، اللهُ  ބާވައިލެއްވި ތައުރާތުގައިވާ ވާހަކަތައް އެބައިމީހުންނަށް އެނގިފައި ނުވާ ކަމަށް ހެދިގެން ތިބެއެވެ.[119]","[119]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(102) އަދި، دَاوُدُގެ ދަރިކަލުން سُلَيْمَانُ ގެ ރަސްކަމުގެ ޒަމާނުގައި، اللهُ ގެ ދީން ދޫކޮށް ޔަހޫދީން ތަބާވީ، ސިޙްރުވެރީންގެ ގާތުގައި ޝައިޠާނުން ދައްކައި އުޅުނު ދޮގު ވާހަކަތަކަށެވެ. އެ ކަމާ ހުރެ، ޔަހޫދީން ޤަބޫލުކޮށް އުޅުނީ، سُلَيْمَانُ  ރަސްކަން ކުރެއްވީ ސިޙްރުގެ ބާރުން ކަމަށެވެ. ނަމަވެސް، އެއްވެސް ޙާލެއްގައި، سُلَيْمَانُ  ސިޙްރު ދަސްކުރައްވައި ކާފިރުވެވަޑައެއް ނުގަންނަވައެވެ. އަދި ސިޙްރުގެ ބާރުން ވެރިކަމެއް ވެސް ނުކުރައްވައެވެ. އެހެނެއްކަމަކު، اللهُ އަށް ކާފިރުވެ، މީސްތަކުންނަށް ސިޙްރު ދަސްކޮށްދީ އުޅެނީ ޝައިޠާނުންނެވެ. އަދި ސިޙްރުވެރީންގެ ގާތުގައި، ޝައިޠާނުން ދައްކައި އުޅުނު ދޮގު ވާހަކަތަކުގެ އިތުރަށް، اللهُ ގެ އަޅުތަކުން އިމްތިޙާނުކުރެއްވުމަށް ޓަކައި، ޢިރާޤު ކަރައިގެ ބާބިލަށް، އެ إِلٰهُ ފޮނުއްވި ހާރޫތާއި، މާރޫތާއި، މި ދެ މަލާއިކަތުންނަށް ބާވައިލެއްވުނު ސިޙްރަށް ވެސް، ޔަހޫދީން ތަބާވި މެއެވެ. އަދި ސިޙްރު ދަސްކުރުމަށް ޓަކައި، އެ ދެ މަލާއިކަތުންގެ އަރިހަށް މީހަކު އަތުވެއްޖެ ނަމަ، އެ ކަމުގެ ހުރި ނުބައިކަމާ މެދު، ބިރުގަންނަވައި ނަސޭހަތްދެއްވަމުން، އެ މީހެއްގެ ގާތުގައި އެ ދެ މަލާއިކަތުން ވިދާޅުވެއެވެ. ތިމަންމެން ވާކަން ކަށަވަރީ، ތިޔަބައިމީހުންގެ އީމާންކަން ހުރި މިންވަރެއް ބަލައި އިމްތިޙާނުކުރުމުގެ ގޮތުން، اللهُ  ފޮނުއްވައިފައިވާ ބަޔަކު ކަމުގައެވެ. ވީމާ، ޝައިޠާނާއަށް ކިޔަމަންވެ ސިޙްރު ދަސްކޮށް ތިބާ ކާފިރުނުވާށެވެ! މި ފަދައިން ވިދާޅުވެ، ނަސޭހަތްތެރިވެވަޑައިގަތުމަށްފަހުގައި މެނުވީ، އެ ދެ މަލާއިކަތުން، އެއްވެސް މީހަކަށް ސިޙްރު އުނގަންނަވައެއް ނުދެއްވައެވެ. ފަހެ، ބަޔާންވެދިޔަ ފަދައިން ނަސޭހަތްދެއްވުމުން، އެ ދެއްވާ ނަސޭހަތް ޤަބޫލުނުކުރާ ކޮންމެ މީހަކުމެ، އެ ދެ މަލާއިކަތުންގެ އަރިހުން އުނގެނިއުޅުނީ، ދެމަފިރީންގެ ދެމެދުގައި ނުރުހުން އުފެދި، ވަރިކުރާން މަޖްބޫރުވާ ފަދަ ތަކެއްޗާއި ސިޙްރެވެ. ދަންނާށެވެ! اللهُ ގެ އިރާދަފުޅާއި މިންވަރުފުޅުގެ ދަށުން މެނުވީ، އެއްވެސް މީހަކަށް ގެއްލުމެއް ދިނުމަކީ ސިޙްރުވެރީންނަށް ކުރެވޭނޭ ކަމެއް ނޫނެވެ. އަދި ސިޙްރުވެރީން އުނގެނި އުޅުނީ އެބައިމީހުންގެ އަމިއްލަ ނަފްސަށް ގެއްލުންދޭ އަދި އެ ކަމުގައި އެބައިމީހުންނަށް އެއްވެސް ފައިދާއެއް ނެތް ކަންކަމެވެ. އަދި މީސްތަކުންގެ ތެރޭގައި ޝައިޠާނުން ފެތުރި ސިޙްރުގެ ސަބަބުން، اللهُ  ގެ ފޮތް ތައުރާތަށްވުރެން ބޮޑަށް، ޔަހޫދީން އިސްކަންދިނީ އެބައިމީހުން ދަސްކުރި ސިޙްރަށެވެ. އަދި ހަމަކަށަވަރުން، ސިޙްރު އުނގެނި ޙައްޤުގެ މަގުން އެއްކިބާވާ މީހުންނަށް، އާޚިރަތުގައި އެއްވެސް ނަޞީބެއް އަދި ޘަވާބެއް ނެތްކަން، ޔަހޫދީންނަށް އެނގިފައި ވާކަން ޔަޤީނެވެ. އަދި އީމާންކަމުގެ ބަދަލުގައި، ސިޙްރާއި ކުފުރު އިޚްތިޔާރުކޮށް، އެބައިމީހުންގެ ނަފުސުތައް އެ ވިއްކައިލި އެއްޗެއްގެ ހުރި ނުބައިކަމުގެ ބޮޑުކަމާއެވެ! އެބައިމީހުން އެ ކުޅަ ކަންތައްތަކުގެ ހުރި ނުބައިކަމުގެ ބޮޑުކަން އެބައިމީހުންނަށް އެނގޭނަމަ ކިހައި ރަނގަޅުވީސްހެއްޔެވެ![120] މި އާޔަތް ބާވައިލެއްވުނު ސަބަބު: ދަންނާށެވެ! اللهُ  ފޮނުއްވި ރަސޫލުންގެ ތެރެއިން ބައެއް ރަސޫލުންގެ ނަންފުޅުތައް، ސަލާމާއި ޞަލަވާތްލެއްވި ކައު އިތުރު ރަސޫލާ ވިދާޅުވަމުން ގެންދެވި އިރު، سُلَيْمَانُ ގެ ނަންފުޅު ވިދާޅުވުމުން، ޔަހޫދީންގެ ބައެއް ޢިލްމުވެރީން ބުނި ކަމުގައި ވެއެވެ. مُحَمَّدُ بْنِ عَبْدِ اللهِ ވިދާޅުވާ ގޮތުގައި دَاؤُودُ ގެ ދަރިކަލުންނަކީ ނަބިއްޔެކެވެ. ނަމަވެސް، اللهُ  ގަންދީ ހުވާކޮށް ތިމަންމެން ބުނަމެވެ. ސިޙްރުވެރިއަކު ކަމުގައި މެނުވީ، دَاؤُودُ ގެ ދަރިކަލުން ނުވެއެވެ. ދެން، އެބައިމީހުންގެ އެ ވާހަކައަށް ރައްދުދެއްވައި މި އާޔަތް ބާވައިލެއްވުނުކަމުގައި، مُحَمَّدُ بْنِ إِسْحَاق ރިވާކުރެއްވިއެވެ.[121]","[120]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[121]- لَأِحْكَامِ الْقُرْآنِ لِلإْمَامِ الْقُرْطُبِي"],["(103) އަދި ހަމަކަށަވަރުން، الله އަށް އީމާންވެ، އެ إِلٰهُގެ ރަސޫލުންނާ ތަބާވެ، އެ إِلٰهُގެ ޢަޛާބަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން އެ ޔަހޫދީން ވެސް ދުރުވި ނަމަ، އެ إِلٰهُގެ ޙަޟްރަތުގައި އެބައިމީހުންނަށް ހުރި ޘަވާބާއި ދަރުމަ، ސިޙްރު ދަސްކޮށް އެ ކަމުން ހޯދާ ދުނިޔޭގެ މުދަލާއި ފައިސާއަށްވުރެން، ހެޔޮކަން ބޮޑުވެފައި މާ ރަނގަޅު ވީހެވެ. އެ ކަން އެބައިމީހުންނަށް އެނގޭ ނަމަ، اللهُ  އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެގަތީހެވެ![122]","[122]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(104) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ ގެ ރަސޫލާ مُحَمَّدٌ އާ މުޚާޠަބުކުރުމުގައި ތިޔަބައިމީހުން ބޭނުންކުރަމުން އައި ލަފްޒު “رَاعِنَا]ގެ ބަދަލުގައި “أُنظُرْنَا] މި ލަފްޒު ބޭނުންކުރާށެވެ! އަދި ތިޔަބައިމީހުން އެ ރަސޫލާގެ ބަސްފުޅު ރަނގަޅަށް އަޑުއަހައި ކިޔަމަންވާށެވެ! އެހެނީ، اللهُ ގެ އެއްކައުވަންތަކަމަށް އިންކާރުކޮށް، އެ إِلٰهُގެ ރަސޫލާގެ ރިސާލަތު ދޮގުކޮށް ކާފިރުވާ މީހުންނަށް ހުރީ ވޭންދެނިވި ޢަޛާބެވެ. މި އާޔަތް ބާވައިލެއްވުނު ސަބަބު: ދަންނާށެވެ! “رَاعِنَا]ގެ މާނައާއި “أُنظُرْنَا]ގެ މާނައަކީ ހަމަ އެއް މާނައެކެވެ. އެއީ، އަޅުގަނޑުމެންގެ ޙާލާ މެދު ޚިޔާލުބަހައްޓަވައި، އިބަ ރަސޫލާގެ ވާހަކަފުޅު ފަހުމުވުމަށް ޓަކައި، ސުވާލުދެންނެވުމުގެ ފުރްޞަތު އަޅުގަނޑުމެންނަށް ދެއްވާށެވެ! އެ ދެ ލަފްޒުގެ މާނައަކީ އެއް މާނައެއް ކަމުގައި ވުމާއެކު ވެސް، “رَاعِنَا]ގެ ބަދަލުގައި “أُنظُرْنَا] މި ލަފްޒު ބޭނުންކުރުމަށް، اللهُ  މުއުމިނުންނަށް އަމުރުކުރެއްވީ، މުސްލިމުން ރަސޫލާއާ މުޚާޠަބުކުރުމުގައި، “رَاعِنَا] މި ލަފްޒު ބޭނުންކުރާތީވެ، ޔަހޫދީންގެ މީހުން ރަސޫލާއާ މުޚާޠަބުކުރުމުގައި، “رَاعِنَا] މި ލަފްޒު، ބައެއް ފަހަރު “رُعُونَة]އަށް އަނެއްބައި ފަހަރު “رَاعِينَا]އަށް ބަދަލުކޮށްގެން ބޭނުންކުރާތީއެވެ. “رُعُونَة]ގެ މާނައަކީ، “ސޭކުކަމާއި މޮޔަކަމެވެ.] އަދި “رَاعِينَا]ގެ މާނައަކީ، “އަހުރެމެންގެ ގެރި ބަކަރި ޖަމަލު ހުއިހައްޕާ މީހާއެވެ.] ކޮންމެއަކަސް، “أُنظُرْنَا]ގެ މާނައަކީ “رَاعِنَا]ގެ މާނަ ކަމުގައި ވުމާއެކު ވެސް، رَسُولُ اللهِ އާ މުޚާޠަބުކުރެއްވުމުގައި، “رَاعِنَا]ގެ ބަދަލުގައި “أُنظُرْنَا] މި ލަފްޒު ބޭނުންކުރެއްވުމަށް، ކީރިތި ރަސޫލާގެ އަޞްޙާބުންނަށް، اللهُ އަމުރުކުރައްވައި، މި އާޔަތް ބާވައިލެއްވީ، رَسُولُ اللهِ ގެ އަރިހުގައި “رَاعِينَا] ނުވަތަ “رُعُونَة] މި ފަދައިން ދަންނަވައި، ކީރިތި ރަސޫލާއަށް ޔަހޫދީން ކުރަމުން ގެންދިޔަ ފުރައްސާރައިން، އެ ރަސޫލާ ސަލާމަތްކޮށްދެއްވައި، ރައްކައުތެރިކޮށްދެއްވުމުގެގޮތުން ކަމުގައި ރިވާވެގެންވެއެވެ.[123]","[123]- اَلَجْامِعُ لَأِحْكَامِ الْقُرْآنِ لِلإْمَامِ الْقُرْطُبِي وَاَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ"],["(105) އޭ މުސްލިމުންނޭވެ! ތިޔަބައިމީހުންގެ ވެރި إِلٰهُގެ ޙަޟްރަތުން، ތިޔަބައިމީހުންނަށް ޤުރްއާން ބާވައިލެއްވުމަކީ، މުޝްރިކުންނާއި އަހްލުކިތާބީންގެ ތެރޭގައި ހިމެނޭ ކާފިރުން އެއްގޮތަކަށް ވެސް އެދޭ ކަމެއް ނޫނެވެ. އަދި ތިޔަބައިމީހުންނަށް ޢިލްމުދެއްވުމާ އަދި ނަޞްރާއި ފަތަޙަދެއްވުމާ އަދި އެ ނޫން އެހެން ހެޔޮ ކަމެއް ވިއަސް ތިޔަބައިމީހުންނަށް، އެ إِلٰهُގެ ޙަޟްރަތުން، ލިބުމަކީ، މުޝްރިކުންނާއި އަހްލުކިތާބީންގެ ތެރޭގައި ހިމެނޭ ކާފިރުން އެއްގޮތަކަށް ވެސް އެދޭ ކަމެއް ނޫނެވެ. ޝައްކެއްނެތެވެ. اللهُ ގެ ރަޙްމަތްވަންތަކަމުން، އެ إِلٰهُގެ އަޅުތަކުންގެ ތެރެއިން، އެ إِلٰهُ އެދިވޮޑިގަންނަވާ މީހަކަށް ނަބީކަމާއި ރަސޫލުކަން ދެއްވަތެވެ. اللهُ އީ، ގިނަގުނަ ނިޢުމަތްތައް ދެއްވާ، ނުހަނު ތަނަވަސް ރަޙްމަތުގެ ވެރި إِلٰهއެވެ. ދަންނާށެވެ! اللهُ ގެ އަޅުތަކުންނަށް ލިބޭ ކޮންމެ ހެވަކީ، اللهُ ގެ ޙަޟްރަތުން ލިބޭ ކަމެކެވެ. އަދި، އެ إِلٰهُގެ އަޅުތަކުންނަށް، އެ إِلٰهُ ދެއްވި އެންމެ ބޮޑު ހެޔޮ ކަމަކީ، އެބައިމީހުންނަށް ޓަކައި ހަމަ އެބައިމީހުންގެ ތެރެއިން ރަސޫލުން ފޮނުއްވައި ފޮތްތައް ބާވައިލައްވައި، އެ ރަސޫލުން މެދުވެރިކުރައްވައި މީސްތަކުން އުޅޭންވީ ގޮތް އެންގެވުމެވެ.[124]","[124]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(106) ކީރިތި ޤުރްއާނުގެ އެއްވެސް އާޔަތެއްގައިވާ ޙުކުމް، ތިމަން إِلٰهُ ބަދަލުކުރައްވައި މަންސޫޚުކުރެއްވިއަސް ނުވަތަ އާޔަތެއް ފޮހެލައްވައި، މީސްތަކުން އެ އާޔަތެއް ހަނދާންނެތުނު ކަމުގައި ވިއަސް، އެ އާޔަތަކަށް ޢަމަލުކުރުމުން ޘަވާބާއި ދަރުމަލިބުމުގައި، މަންސޫޚުކުރެއްވި އާޔަތާއި އެއްފަދަ ނުވަތަ އެއަށްވުރެން ފައިދާހުރި އެހެން އާޔަތެއް، އެ ފޮތުގައި، ތިމަން إِلٰهُ ގެނެސްދެއްވާހުށީމެވެ. ޝައްކެއްނެތެވެ. މިއިން ކޮންމެ ކަމެއްގައި ވެސް، اللهُ ގެ ޙިކްމަތްފުޅުވެއެވެ. އޭ ރަސޫލާއެވެ! ހަމަކަށަވަރުން، اللهُ އީ، ކޮންމެ ކަމަކަށް ވެސް ނުހަނު ކުޅަދުންވަންތަ إِلٰهُކަން، އިބަ ރަސޫލާ ދެނެވަޑައިގެންނުވަމުތޯއެވެ! އަދި ހަމަކަށަވަރުން، އެ إِلٰهُ އިރާދަކުރެއްވި ކޮންމެ ކަމެއް ކުރައްވައި، އެ إِلٰهُ އެދިވޮޑިގަންނަވާ ކޮންމެ ޙުކުމެއް، އެ إِلٰهُ ޝަރްޢުކުރައްވަތެވެ.[125] މި އާޔަތް ބާވައިލެއްވުނު ސަބަބު: ދަންނާށެވެ! اللهُ ، މުސްލިމުންގެ ޤިބްލައެއްކަމުގައި، كَعْبَةُ اللهِ ގެފުޅު ލެއްވުމުން، މުސްލިމުންނާ މެދު ޔަހޫދީންގެ ހިތުގައި އޮތް ޙަސަދަވެރިކަން އިތުރުވެ، އިސްލާމް ދީނަށް ފާޑުކިޔަމުން، އެބައިމީހުން ބުންޏެވެ. مُحَمَّدُ بْنِ عَبْدِ اللهِ އެ ކުރައްވާ ކަންތައް ތިޔަބައިމީހުން ނިކަން ދެކިބަލާށެވެ! އޭނާގެ އަޞްޙާބުންނަށް އެއްފަހަރު އަމުރުކުރައްވާ ކަންތައް އަނެއްފަހަރު ނަހީކުރައްވައެވެ. އެއްފަހަރު އޭނާ ވިދާޅުވާ އެއްޗެއް އަނެއްފަހަރު ވިދާޅުވާ އެއްޗަކާ ދިމައެއް ނުވެއެވެ. އެ ކަން އެ ގޮތަށް އެ ވަނީ، މި ޤުރްއާނަކީ، އޭނާ އަމިއްލަފުޅަށް ހައްދަވައިގެން ވިދާޅުވާ އެއްޗެއް ކަމުގައި ވާތީއެވެ. ދެން، އެބައިމީހުންގެ އެ ވާހަކައަށް ރައްދުދެއްވައި، اللهُ  މި އާޔަތް ބާވައިލެއްވިކަމުގައި ރިވާވެގެންވެއެވެ.[126]","[125]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[126]- اَلَجْامِعُ لَأِحْكَامِ الْقُرْآنِ مَامِ الْقُرْطُبِي"],["(107) އޭ ނަބިއްޔާއެވެ! އުޑުތަކާއި ބިމާ އަދި އެ ދެމެދުގައި ވާހައި ތަނަކާއި ކަމެއް މިލްކުވެގެން ވަނީ، ހަމައެކަނި اللهُ އަށް ކަމާ، އަދި ހުރިހައި ކަމެއްމެ ހިނގަމުން ދަނީ، އެ إِلٰهُ މިންވަރުކުރައްވާ ގޮތެއްގެ މަތީން ކަން، އިބަ ނަބިއްޔާއަށް އެނގިވަޑައިގަންނަވާކަން ކަށަވަރެވެ! އެ إِلٰهُ އިރާދަކުރައްވާ ކޮންމެކަމެއް، އެ إِلٰهُ ކުރައްވަތެވެ. އަދި، އެ إِلٰهُ އެދިވޮޑިގަންނަވާ ގޮތަކަށް، އެ إِلٰهُ ޙުކުމްކުރައްވަތެވެ. އަދި ނަހީކުރެއްވުމަށް އިރާދަކުރައްވާ ކޮންމެ ކަމެއް ނަހީކުރައްވަތެވެ. އަދި ޝަރްޢުކުރެއްވުމަށް އިރާދަކުރައްވާ ކޮންމެ ކަމެއް ޝަރްޢުކުރައްވަތެވެ. އަދި މަންސޫޚުކުރެއްވުމަށް، އެ إِلٰهُ އިރާދަކުރައްވާ ކޮންމެ ޙުކްމެއް ވެސް މަންސޫޚުކުރައްވަތެވެ. އަދި މަންސޫޚުނުކުރެއްވުމަށް އިރާދަކުރައްވާ ކޮންމެ ޙުކްމެއް މަންސޫޚުނުކުރައްވަތެވެ. އަދި، އެ إِلٰهُ އަމުރުކުރެއްވި ފަދައަކުން ޢަމަލުކުރުމަށް، އަޅުތަކުންނަށް، އެ إِلٰهُ އަމުރުކުރައްވަތެވެ. ވީމާ، އަޅުތަކުންގެ މައްޗަށް ވާޖިބުވެގެންވަނީ، އެ إِلٰهُގެ އަމުރުފުޅަށް ބޯލަނބައި ކިޔަމަންގަތުމެވެ. ދަންނާށެވެ! މި ހުރިހައި ކަމެއްމެ، اللهُ  ހިންގަވަނީ ޢަދްލު އިންޞާފަށެވެ. އަދި ތިޔަބައިމީހުން، اللهُ  އަށް އުރެދި ނުކިޔަމަންތެރިވެއްޖެ ނަމަ، އެ إِلٰهُ ފިޔަވައި ތިޔަބައިމީހުންނަށް ވާގިވެރިވެ އެހީތެރިވެދޭނޭ އެެހެން އެއްވެސް ފަރާތެއް ނުވެއެވެ. އަދި، އެ إِلٰهُގެ ޢަޛާބުން ދުރުކޮށް ސަލާމަތްކޮށްދޭނޭ ހަމަ އެއްވެސް ފަރާތެއް ތިޔަބައިމީހުންނަކަށް ނުމެވޭމެއެވެ. އަދި ކިއެއްތަ! اللهُ އީ، ތިޔަބައިމީހުންގެ ހުރިހައި ކަމެއް ހިންގަވައި ބަލަހައްޓަވާ އަދި ކޮންމެ ކަމަކަށް ކުޅަދުންވަންތަ إِلٰهއެވެ.[127]","[127]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(108) އޭ މުސްލިނުންނޭވެ! ތިޔަބައިމީހުންގެ ކުރީގައި އުޅުނު ޔަހޫދީންގެ ކިބައިގައި ހުރި ހަރުކަށިކަމާއި ގޮތްދޫނުކުރުމުގެ ބޮޑުކަމުން، اللهُ ގެ އަމުރުފުޅުތަކަށް އިންކާރުކޮށް ޖަދަލުކުރުމުގެ ގޮތުން، އެބައިމީހުން مُوسَى އާ ސުވާލުކޮށް އުޅުނުފަދައިން، ތިޔަބައިމީހުންގެ ގާތަށް ވަޑައިގެންނެވި ރަސޫލާއާ ސުވާލުކޮށް ޖަދަލުކުރުމަށް ތިޔަބައިމީހުން އެދެނީހެއްޔެވެ! އެއީ، އެއްވެސް ޙާލެއްގައި މުސްލިމުން ކުރުން ހުއްދަވެގެންވާ ކަމެއް ނޫނެވެ. ނަމަވެސް، ދީނުގެ ޙުކުމްތައް އުނގެނި، ދީނީ އިރްޝާދު ލިބިގަތުމަށް ޓަކައި، ސުވާލުކުރުމަކީ ހުއްދަވެގެންވާ އަދި ނުހަނު އެދެވިގެންވާ ކަމެކެވެ. އެހެނީ، اللهُ  ވަޙީކުރައްވަނީ މި ފަދައިންނެވެ. ( ﱊ ﱋ ﱌ ﱍ ﱎ ﱏ ﱐ )[128] މާނައީ: “ފަހެ، ތިޔަބައިމީހުން ނުދަންނަކަމުގައި ވަނީ ނަމަ، ޢިލްމުގެ އަހްލުވެރީންނާ ތިޔަބައިމީހުން ސުވާލުކުރާށެވެ!] އަދި އީމާންކަން ދޫކޮށް ކާފިރުކަން އިޚްތިޔާރުކޮށްފި މީހާ ދަންނާށެވެ! ފަހެ، އެ މީހާ، اللهُގެ ސީދާ ތެދު މަގު ދޫކޮށް މަގުފުރެދުމުގެ ތެރެއަށް ވަދެއްޖެ ކަން ކަށަވަރެވެ. ދަންނާށެވެ! ޔަހޫދީން مُوسَى ގެ އަރިހުން ވަރަށް ގިނަ ކަންތައްތަކަށް އެދި ސުވާލުކޮށް އުޅުނެވެ. އެ ގޮތުން އެބައިމީހުން އެދުނު ކަންތައްތަކުގެ ތެރެއިން އެއްކަމަކީ، ފައުޅުވެ ފެންނަ ގޮތުގައި، اللهُ ގެ ޛާތުފުޅު އެބައިމީހުންނަށް ދެއްކެވުމެވެ. ވުމާއެކު، އެބައިމީހުންގެ އެ ވާހަކައަށް އިޝާރާތްކުރައްވައި، اللهُ  ވަޙީކުރެއްވިއެވެ. (ﲥ ﲦ ﲧ ﲨ) [129] މާނައީ: “ފަހެ، އެބައިމީހުން ދެންނެވިއެވެ. ފައުޅުވެ ފެންނަގޮތުގައި، اللهُ ގެ ޛާތުފުޅު ތިމަންމެންނަށް ދައްކަވާށެވެ!][130]","[128]- سُورَةُ النَّحْلِ: 43\n[129]- سُورَةُ النِّسَاء: 153\n[130]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(109) އޭ މުއުމިނުންނޭވެ! مُحَمَّدٌގެ ނަބީކަމާއި ރަސޫލުކަމުގެ ތެދުކަމާއި، އެ ރަސޫލާގެ ތެދުވެރިކަމާއި، އެ ރަސޫލާ ގެންނެވި ޝަރީޢަތުގެ ފުރިހަމަކަން ޔަހޫދީންނަށް ރަނގަޅަށް އެނގެއެވެ. އެ ހުރިހައި ކަމެއް ވެސް އެނގިގެންތިބެމެ، ތިޔަބައިމީހުން އިސްލާމް ދީނުން ބޭރުކޮށް، ކުރީން ތިޔަބައިމީހުން އުޅުނުގޮތަށް ބުދަށް އަޅުކަންކޮށް އުޅޭ ކާފިރުން ކަމުގައި ހަދައި، ކާފިރުންގެ ތެރެއަށް ތިޔަބައިމީހުން ގެންދިއުމަށް އަހްލުކިތާބީންގެ ތެރެއިން ގިނަ ބަޔަކު އެދި އުންމީދު ކުރެއެވެ. އެ ގޮތަށް އެބައިމީހުން އެ އެދެނީ، اللهُ ގެ ރަސޫލާއާއި އެ ރަސޫލާއާ ތަބާވީ މުއުމިނުންނާ މެދު އެބައިމީހުންގެ ހިތުގައި އުފެދިފައިވާ ޙަސަދައެއްގެ ބޮޑުކަމުންނެވެ. ވީމާ، اللهُ ގެ ޙަޟްރަތުން، އަހްލުކިތާބީންނާ މެދު ކަންތައް ކުރާންވީ ގޮތުގެ ޙުކުމް އަތުވެއްޖައުމަށް ދާނދެން، އެބައިމީހުން އެ ކުރާ ކުށްތަކަށް މަޢާފުދީ، އެބައިމީހުން އެ ކުރާ ނުބައި ކަންތައްތަކުގެ ސަޒާ އެބައިމީހުންނަށް ދިނުމެއް ނެތި އެބައިމީހުން ދޫކޮށްލާށެވެ! އަދި ދަންނާށެވެ! އެބައިމީހުން އެ ކުރާ ނުބައި ކަންތައްތަކުގެ ސަޒާ އެބައިމީހުންނަށް ލިބޭނެތެވެ. ހަމަކަށަވަރުން، اللهُ އީ ކޮންމެ ކަމަކަށް ނުހަނު ކުޅަދުންވަންތަ إِلٰهއެވެ. ދަންނާށެވެ! އަހްލުކިތާބީންނާ މެދު ކަންތައް ކުރާންވީ ގޮތް އަންގަވައި، اللهُ  ވަޙީކުރެއްވިއެވެ. (ﱭ ﱮ ﱯ ﱰ ﱱ ﱲ ﱳ ﱴ ﱵ ﱶ ﱷ ﱸ ﱹ ﱺ ﱻ ﱼ ﱽ ﱾ ﱿ ﲀ ﲁ ﲂ ﲃ ﲄ ﲅ ﲆ ﲇ ﲈ ﲉ)[131] މާނައީ: އޭ މުސްލިމުންނޭވެ! “ ފޮތް ލިބުނު މީހުންގެ ތެރެއިން، اللهُ އަށާއި އާޚިރަތް ދުވަހަށް އީމާންނުވާ އަދި، الله އާއި، އެ إِلٰهُގެ ރަސޫލާ مُحَمَّدٌ  ޙަރާމްކުރެއްވި ކަންތައްތައް ޙަރާމްނުކުރާ އަދި އިސްލާމް ދީނަށް ތަބާނުވާ މީހުންނާ ތިޔަބައިމީހުން ހަނގުރާމަކުރާށެވެ! އެއީ، އެބައިމީހުން ދެރަވެ އަދި ނިކަމެތިވެގެންވާ ޙާލު، އަމިއްލަ އަތުން ޖިޒްޔަދީފުމަށްދާނދެނެވެ.] މި އާޔަތުން އެނގޭ ގޮތުގައި، އެ ފަދަ މީހުންނަށް އޮތީ އިސްލާމް ދީން ޤަބޫލުކުރުމެވެ. ނުވަތަ ޖިޒްޔަދީގެން އެބައިމީހުންގެ ދީނުގައި ތިބުމެވެ. ނުވަތަ ހަނގުރާމަކުރުމެވެ.[132] ވުމާއެކު، އަހްލުކިތާބީންނާ މެދު ކަންތައްތައް ކުރާންވީ ގޮތުގެ ޙުކުމް، اللهُ  ބާވައިލެއްވުމުން، އަހްލުކިތާބީންނަށް ޢަފޫކުރެއްވުމަށް، މި އާޔަތުގައި، اللهُ  ކުރެއްވި އަމުރުފުޅު މަންސޫޚުވިއެވެ. އަދި، بَنُو النَّضِير ވަންހައިގެ ޔަހޫދީން މަދީނާއިން ބޭރުކުރެވި، بَنُو قُرَيْظَة ވަންހައިގެ ޔަހޫދީންގެ ތެރޭގައި ތިބި ހަނގުރާމަވެރީން ޤަތުލުކުރެވި އެ ނޫން އެހެން މީހުން އަޅުވެތިކުރެވުނެވެ.[133]","[131]- سُورَةُ التَّوْبَة: 29\n[132]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[133]- اَلَجْامِعُ لَأِحْكَامِ الْقُرْآنِ لِلإْمَامِ الْقُرْطُبِي"],["(110) އޭ މުއުމިނުންނޭވެ! އަދި، ކީރިތި ރަސޫލާ ތިޔަބައިމީހުންނަށް އަންގަވައިފައިވާ ގޮތަށް، ނަމާދުގެ ފަރްޟުތަކާއި، ވާޖިބުތަކާއި، ސުންނަތްތަކަށް ރައްކައުތެރިވުމާ އެކު، ނަމާދު ޤާއިމުކުރުން މަތީ ތިޔަބައިމީހުން ދެމިތިބޭށެވެ! އަދި ފަރްޟު ޒަކާތް ނެރެ އޭގެ ޙައްޤުވެރީންނަށް އަދާކުރާށެވެ! އަދި ތިޔަބައިމީހުންގެ އަމިއްލަ ނަފްސުތަކަށް ލާބައާއި މަންފާ އެދި ތިޔަބައިމީހުން ކުރާ ކޮންމެ ހެޔޮ ކަމެއްގެ ޘަވާބު، ތިޔަބައިމީހުންނަށް ޓަކައި، اللهُ ގެ ޙަޟްރަތުގައި ވަނިކޮށް، އާޚިރަތް ދުވަހުން ތިޔަބައިމީހުން ދެކޭނެތެވެ. ހަމަކަށަވަރުން، اللهُ އީ ތިޔަބައިމީހުން ކުރާ ޢަމަލުތަކަށް މޮޅަށް ބައްލަވައިވޮޑިގެންވާ إِلٰهއެވެ. އެހެންކަމުން، ތިޔަބައިމީހުން ކުޅަ ޢަމަލުތަކަށް، އެ إِلٰهُ، ފުރިހަމަ ޖަޒާ ދެއްވާނޭ ކަން ކަށަވަރެވެ.[134]","[134]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(111) އަދި ޔަހޫދީން ފިޔަވައި އެހެންބަޔަކު ސުވަރުގެ ނުވަންނާނެތެވެ. މި ފަދައިން ޔަހޫދީން ބުނެ އުޅެތެވެ. އަދި ނަޞާރައިން ފިޔަވައި އެހެންބަޔަކު ސުވަރުގެ ނުވަންނާނެތެވެ. މި ފަދައިން ނަޞާރައިން ވެސް ބުނެ އުޅެތެވެ. އެއީ، އެ ދެބައިމީހުން އަމިއްލައަށް ކޮށް އުޅޭ ފާސިދު ކުށްހީތަކާއި ބާޠިލު އުންމީދުތަކެވެ. އޭ ނަބިއްޔާއެވެ! އެބައިމީހުންގެ އެ ބާޠިލު ވާހަކަތަކަށް ރައްދުދެއްވައި، އިބަ ނަބިއްޔާ އެބައިމީހުންނަށް ވިދާޅުވާށެވެ! ޔަހޫދީން ނޫން ބަޔަކު ސުވަރުގެ ނުވަންނާނޭ ކަމަށް ޔަހޫދީން އެ ބުނާ ބުނުމަކީ، ޞައްޙަ ތެދު ބަހެއް ކަމުގައި ވަނީ ނަމަ، އެ ކަމުގެ މައްޗަށް ހެކިތަކާއި ދަލީލުތައް ތިޔަބައި މީހުން ނިކަން ގެނެސް ބަލާށެވެ. އަދި ނަޞާރާއިން ނޫން ބަޔަކު ސުވަރުގެ ނުވަންނާނޭ ކަމަށް ނަޞާރާއިން އެ ބުނާ ބުނުމަކީ، ޞައްޙަ ތެދު ބަހެއް ކަމުގައި ވަނީ ނަމަ، އެ ކަމުގެ މައްޗަށް ހެކިތަކާއި ދަލީލުތައް، ތިޔަބައިމީހުން ނިކަން ގެނެސްބަލާށެވެ![135] މި އާޔަތާއި މި އާޔަތުގެ ފަހަތަށް އޮތް ދެ އާޔަތް ބާވައިލެއްވުނު ސަބަބު: ދަންނާށެވެ! ހިޖްރައިން ނުވަވަނަ އަހަރުގެ ތެރޭގައި، ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހަށް، ނަޖްރާނުގެ ނަޞާރާއިންގެ އިސްމީހުންނާއި ރާހިބުންގެ ވަފްދެއް އައެވެ. އެބައިމީހުން އައުމުން، އެ ތަނަށް މަދީނާގެ ޔަހޫދީންގެ ޢިލްމުވެރީންގެ ތެރެއިން ބަޔަކު ވެސް އައެވެ. ދެން، އެ ތާނގައި، ސަލާމާއި ޞަލަވާތްލެއްވި ކައު އިތުރު ރަސޫލާގެ ކުރިފުޅުމަތީގައި، އެ ދެބައިމީހުންގެ ދެމެދުގައި ޒުވާބުހިނގައި، ޔަހޫދީންގެ ތެރެއިން، رَافِعُ بْنِ حُرْمَلَة ނަޞާރާއިންނަށް ބުންޏެވެ. ތިޔަބައިމީހުންނަކީ، އެއްވެސް ދީނެއްގައިވާ ބަޔަކު ނޫނެވެ. މި ފަދައިން ބުނެ، عِيسَى އަށާއި، އެ ރަސޫލާ ގެންނެވި އިންޖީލަށް އޭނާ ކާފިރުވިއެވެ. ދެން، ނަޖްރާނުގެ ނަޞާރާއިންގެ ތެރެއިން މީހަކު ވެސް ޔަހޫދީންނަށް ބުންޏެވެ. ތިޔަބައިމީހުންނަކީ ވެސް އެއްވެސް ދީނެއްގައިވާ ބަޔަކު ނޫނެވެ. މި ފަދައިން ބުނެ، مُوسَى ގެ ރިސާލަތަށް އިންކާރުކޮށް، އެ ރަސޫލާ ގެންނެވި ތައުރާތަށް، އޭނާ ކާފިރުވިއެވެ. އެބައިމީހުންގެ އެ ވާހަކަތަކާ ބެހޭ ގޮތުން މި އާޔަތާއި މި އާޔަތުގެ ފަހަތަށް އޮތް ދެ އާޔަތް ބާވައިލެއްވުނުކަމުގައި ރިވާވެގެންވެއެވެ.[136]","[135]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[136]- اَلجْامِعُ لَأِحْكَامِ الْقُرْآنِ لِلإْمَامِ الْقُرْطُبِي وَتَفْسِيرُ الْقُرْآنِ الْعَظِيمِ ِ لِلإمَامِ الَحْافِظِ ابْنِ كَثِير الدِّمِشْقِي"],["(112) ޔަހޫދީން ފިޔަވައި އެހެން ބަޔަކު ސުވަރުގެ ނުވަންނާނޭ ކަމުގައި ޔަހޫދީން ބުނެ އުޅެތެވެ. އަދި ނަޞާރައިން ފިޔަވައި އެހެން ބަޔަކު ސުވަރުގެ ނުވަންނާނޭ ކަމުގައި، ނަޞާރައިން ވެސް ބުނެ އުޅެތެވެ. ނަމަވެސް، އެ ކަން ހުރީ، ހަމަހިލާ އެ ދެބައިމީހުން އެ ބުނާ ގޮތަކަށްނޫނެވެ! ދަންނާށެވެ! اللهُ ގެ އެއްކައުވަންތަކަން ޤަބޫލުކޮށް، އެ إِلٰهއާ އެހެނިހެނިހެން ފަރާތްތައް ބައިވެރިނުކޮށް ޝިރުކުނުކޮށް، އެإِلٰهُގެ އަމުރުފުޅުތަކަށް ތިމާގެ ނަފްސު ކިޔަމަންކޮށް، ބަހާއި ޢަމަލުން، އެ إِلٰهއަށް އިޚްލާޞްތެރިވެއްޖެ ކޮންމެ މީހަކަށްމެ، އޭނާ އެ ކުޅަ ހެޔޮ ޢަމަލުގެ ދަރުމައާއި ޘަވާބު، އާޚިރަތް ދުވަހުން، އޭނާގެ ވެރި إِلٰهُ އޭނާއަށް ދެއްވާހުއްޓެވެ. އެ ދަރުމައާއި ޘަވާބަކީ، ނިޢުމަތްތަކުން ފުރިގެންވާ ސުވަރުގެ ލިބުމެވެ. އަދި އެ ތާނގައި އެއްވެސް ބިރުވެރިކަމެއް އަދި އެއްވެސް ކަމަކާ މެދު ހިތާމަކުރުމެއް ވިއަސް، އެބައިމީހުންނަކަށް ނުވެއެވެ.[137]","[137]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(113) އަދި ޔަހޫދީން ބުންޏެވެ. ނަޞާރައިން ވަނީ އެއްވެސް ޞައްޙަ ދީނެއްގައެއް ނޫނެވެ. އަދި ނަޞާރާއިން ބުންޏެވެ. ޔަހޫދީން ވަނީ އެއްވެސް ޞައްޙަ ދީނެއްގައެއް ނޫނެވެ. އެ ދެބައިމީހުންމެ އެ ފަދައިން ބުނެ އެ އުޅެނީ ތައުރާތާއި އިންޖީލުކިޔަވައި އުޅޭ ޙާލުގައެވެ. އެ ދެ ފޮތުގައިމެ ވަނީ، ހުރިހައި ރަސޫލުންނާއި ނަބިއްޔުންނަށް އީމާންވުމަކީ ވާޖިބުކަމެއް ކަމުގައެވެ. އަދި ބާވައިލެއްވި ފޮތެއް ލިބިފައިނުވާ އަދި ރަސޫލުންނާއި ނަބިއްޔުންނަށް އީމާންވުމަކީ ވާޖިބުކަމެއް ކަން ނުދަންނަ ޢަރަބީންގެ މުޝްރިކުންނާއި އެ ނޫން މުޝްރިކުން ވެސް ބުނީ، ޔަހޫދީންނާއި ނަޞާރާއިން ބުނި ފަދަ ބަހެކެވެ. އެ ބަހަކީ، ސަމާވީ ދީންތަކުގެ މީހުން އެ ވަނީ އެއްވެސް ޞައްޙަ ދީނެއްގައެއް ނޫނެވެ. އަދި ހަމަކަށަވަރުން، ޞައްހަ ދީނަކީ ތިމަންމެންގެ ދީނެވެ. މި ފަދައިން ބުނެ، އެ އެންމެން ދެބަސްވެ ޚިލާފުވެ އުޅުނު އުޅުމާ މެދު، ޤިޔާމަތް ޤާއިމުވާ ދުވަހުން، االله  ފައިޞަލާކުރައްވާނެތެވެ. އަދި އެއިން ކޮންމެ ބަޔަކަށްމެ އެ ބަޔަކު ކުރި ޢަމަލެއްގެ ޖަޒާ ނުވަތަ ސަޒާ، އެ ބަޔަކަށް، އެ إِلٰهُ ދެއްވާނެތެވެ.[138]","[138]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(114) އަދި މިސްކިތްތަކުގައި ނަމާދުކޮށް، ޤުރްއާން ކިޔަވައި، اللهُ އަށް ޛިކްރުކޮށް، އެ إِلٰهُ ހަނދުމަކޮށް އުޅުން މަނާކޮށް، މިސްކިތްތައް ފަޅުކޮށް، ވީރާނާކުރުމަށް މަސްކަތްކުރާ މީހަކަށްވުރެން، އަނިޔާވެރިކަން ބޮޑީ ފަހެ ކާކުހެއްޔެވެ؟ އަދި މިސްކިތްތަކަށް މުއުމިނުން ވަނަނުދީ މަނާކޮށް ބަންދުކުރުން ފަދަ ކަންތައްތައްކުރާ މީހަކަށްވުރެން، އަނިޔާވެރިކަން ބޮޑީ ވެސް ފަހެ ކާކުހެއްޔެވެ؟ ދަންނާށެވެ! އެ އަނިޔާވެރީން މިސްކިތްތަކަށް ވަންނާން ޖެހޭނީ ބިރުން ތުރުތުރުއަޅާ ޙާލުގައެވެ. އެއީ، އެބައިމީހުންގެ ކިބައިގައި ހުރި ކުފުރުވެރިކަމާއި، މީސްތަކުން މިސްކިތްތަކަށް ވަނަނުދީ މަނާކުރުމުގެ ސަބަބުން، އެބައިމީހުންނަށް ލިބިދާނޭ ޢުޤޫބާތަކަށް ޓަކައެވެ. އަދި އެ ފަދަ މީހުން އެ ކުރާ ނުބައި ކަންތައްތަކުގެ ސަބަބުން، ދުނިޔޭގައި ވެސް އެބައިމީހުންނަށް ހުރީ ދެރަކަމާއި ނިކަމެތިކަމެވެ. އަދި އާޚިރަތުގައި އެބައިމީހުންނަށް ހުރީ ބޮޑުވެގެންވާ ގަދަފަދަ ޢަޛާބެވެ.[139]","[139]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(115) އަދި އިރުއަރާ ފަރާތާއި، އިރުއޮއްސޭ ފަރާތާއި، އެ ދެމެދުގައި ވާހައި ތަނެއް މިލްކުވެގެން ވަނީ، ހަމައެކަނި اللهُ  އަށެވެ. އަދި، އެ إِلٰهއީ، މުޅި ކައުނުގެ ވެރި إِلٰهއެވެ. ވުމާއެކު، اللهُ  އަމުރު ކުރައްވައިފައިވާ ފަދައިން، ތިޔަބައިމީހުން ނަމާދުކުރާ އިރު ކޮންމެ ފަރާތަކަށް ކުރިމަތިލި ކަމުގައި ވިއަސް، އެ ފަރާތެއްގައި، اللهُ ގެ ވަޖްހުފުޅު ވެއެވެ. ހަމަކަށަވަރުން، اللهُ އީ، އެ إِلٰهُގެ އަޅުތަކުން ކުރާ ހުރިހައި ކަމެއް މޮޅަށް ދެނެވޮޑިގެންވާ، އެބައިމީހުންނަށް ރަޙްމަތްލެއްވުމުގައި ތަނަވަސްވެވޮޑިގެންވާ إِلٰهއެވެ. ދަންނާށެވެ! ތިޔަބައިމީހުން ނަމާދުކުރާ އިރު، اللهُ  އަމުރުކުރައްވައިފައިވާ ފަދައިން، كَعْبَةُ اللهِ ގެފުޅަށް ކުރިމަތިލިކަމުގައި ވިއަސް، ނުވަތަ ޤިބްލަ އޮޅިގެން ނުވަތަ ޤިބްލައަށް ކުރިމަތިލާން އުނދަގޫވެގެން ޤިބްލަނޫން ފަރާތަކަށް ކުރިމަތިލިކަމުގައި ވިއަސް، އެ ކަމަކީ، އެ إِلٰهُގެ ވެރިކަމާއި ރަސްވަންތަކަމާ އަދި، އެ إِلٰهއަށް ކިޔަމަންވުމުގެ ދާއިރާއިން ތިޔަބައިމީހުން ބޭރުވާ ކަމެއް ނޫނެވެ. އަދި ބަޔާންވެދިޔަ ފަދަ ޙާލަތެއް މެދުވެރިވެގެން ޤިބްލަނޫން ފަރާތަކަށް ކުރިމަތިލައިގެން ނަމާދުކުރެވުނު ކަމުގައި ވިއަސް، އެ ކަމަކީ، އެ إِلٰهُގެ ވެރިކަމާއި ރަސްވަންތަކަމާ އަދި، އެ إِلٰهއަށް ކިޔަމަންވުމުގެ ދާއިރާއިން ބޭރުވާ ކަމެއް ވެސް ނޫނެވެ. އެހެނީ، އެ إِلٰهُގެ ޢިލްމުފުޅާއި ދެނެވޮޑިގަތުން އެންމެހައި ޚަލްޤުތަކުން ވަށައިލައިގެން ވެއެވެ. ވުމާއެކު، ތިޔަބައިމީހުން ކޮންމެ ފަރާތަކަށް ކުރިމަތިލި ކަމުގައި ވިއަސް، އެ ކުރިމަތިލި ފަރާތެއް، އެ إِلٰهُ މޮޅަށް ދެނެވޮޑިގެންވެތެވެ.[140]","[140]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(116) އަދި ޔަހޫދީން ބުނެއުޅެއެވެ. عُزَيْرُ އަކީ، اللهُ ގެ ދަރިކަލެކެވެ. އަދި ނަޞާރާއިން ބުނެއުޅެއެވެ. عِيسَى އަކީ، اللهُ ގެ ދަރިކަލެކެވެ. އަދި މުޝްރިކުން ބުނެއުޅެއެވެ. މަލާއިކަތުންނަކީ، اللهُ ގެ ދަރިދަރިކަނބަލުންނެވެ. ދަންނާށެވެ! އެބައިމީހުން އެ ދައްކާ ބާޠިލު ދޮގު ވާހަކަތަކުން، اللهُ  ހުސްދުރުވެވޮޑިގެންވެއެވެ. އަދި ކިއެއްތަ! އުޑުތަކާއި ބިމާ އެ ދެމެދުގައި ވާހައި ބަޔަކާއި، ކަމަކާއި، ތަކެތި މިލްކުވެގެން ވަނީ، ހަމައެކަނި އެ إِلٰهއަށެވެ. ވުމާއެކު، އެންމެހައި ޚަލްޤުތަކުންމެ ވަނީ، އެ إِلٰهއަށް ކިޔަމަންތެރިވެ ބޯލަނބައި އަޅުވެތިވެގެންނެވެ. އެއީ، ރުހުމުގައި ވިއަސް ނުވަތަ ނުރުހުމުގައި ވިއަސް މެއެވެ. އަދި ދުނިޔެއާއި އާޚިރަތުގެ ހުރިހައި ކަމެއްމެ ހިނގަމުން ދަނީ، އެ إِلٰهُ ތަދްބީރުކުރައްވާ ގޮތެއްގެ މަތީންނެވެ.[141]","[141]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(117) اللهُ އީ، އިސްވެދިޔަ ނަމޫނާއެއް އަޞްލެއް އަދި މިސާލެއް ވިއަސް ނެތި، އުޑުތަކާއި ބިން އުފެއްދެވި إِلٰهއެވެ. އަދި އެއްވެސް ކަމެއް ކުރެއްވުމަށް، އެ إِلٰهُ އިރާދަކުރައްވައި މިންވަރުކުރައްވައިފި ނަމަ، ވަޙީކުރައްވާކަން ކަށަވަރީ، ހަމަ އެކަނި “ވާށެވެ!] މިފަދައިންނެވެ. ދެން ހަމަ އެ ހިނދުމެ، އެ ކަމެއް ވެދެއެވެ.[142]","[142]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(118) އަދި އަހްލުކިތާބީންގެ ތެރޭގައިވާ ޖާހިލުންނާ އަދި މުޝްރިކުން ވެސް، اللهُ ގެ ރަސޫލާ مُحَمَّدٌ އާ ދެކޮޅުހެދުމުގެ ގޮތުން، އެ ރަސޫލާއަށް ދެންނެވިއެވެ. ތިބާއީ ޙައްޤު ރަސޫލަކުކަން އަންގަވައި އެ ކަމުގެ ޚަބަރުދެއްވުމަށް، އެއްވެސް މެދުވެރިއަކު ނެތި، اللهُ  ތިމަންމެންނަށް ސީދާ ބަސް ވަޙީނުކުރައްވަނީ ކީއްވެގެންތޯއެވެ؟ ނުވަތަ އިބަ ރަސޫލާގެ ރަސޫލުކަމުގެ ތެދުކަން ތިމަންމެންނަށް ސާބިތުކޮށްދެއްވުމަށް ޓަކައި، އެ إِلٰهُގެ ޙަޟްރަތުން ތިމަންމެންގެ ގާތަށް މުޢުޖިޒާތެއް ނުފޮނުއްވަނީ ފަހެ ކީއްވެގެންތޯއެވެ؟ ޝައްކެއްނެތެވެ. ކުރީގެ އުންމަތްތަކުގެ ކާފިރުން ވެސް ވަނީ، ދެކޮޅުހެދުމާއި ގޮތްދޫނުކުރުމުގެ ގޮތުން، އެބައިމީހުންގެ ގާތަށް ފޮނުއްވުނު ރަސޫލުންނާ ވެސް، ހަމަ އެ ފަދަ ވާހަކަތައް ދައްކައި މުޢުޖިޒާތްތަކަށް އެދިފައެވެ. އެއީ، ކުރީގެ އުންމަތްތަކުގެ މީހުންނާއި ފަހުގެ އުންމަތްތަކުގެ މީހުންގެ ތެރެއިން، ކާފިރުވެ މަގުފުރެދުނު މީހުންގެ ހިތްތައް އެއްގޮތްވެފައިވުމުގެ ސަބަބުންނެވެ. އަދި ހަމަކަށަވަރުން، ތިމަން إِلٰهُ ވަނީ، ޔަޤީންކޮށް އީމާންވުމަށް އެދޭ ބަޔަކަށް، ޙައްޤަކީ ކޮބައިކަން އެނގޭ ފަދަ ހެކިތަކާއި ދަލީލުތައް، ތިމަން إِلٰهُގެ އާޔަތްތަކުގައި ސާފުކޮށް ބަޔާންކުރައްވައި ދައްކަވައިފައެވެ. ދަންނާށެވެ! ޒަމާނާއި ތަން ތަފާތުވި ކަމުގައި ވިއަސް، ކާފިރުންނަކީ އެއް މިއްލަތެއްގެ މީހުން ކަމުގައި ވެއެވެ. އަދި ކާފިރުކަމާއި މަގުފުރެދުމުގައި ކުރީގެ ކާފިރުންނާއި ފަހުގެ ކާފިރުންގެ ހިތްތައް އެއްގޮތްވެގެން ނުވާ ނަމަ، ކީރިތި ޤުރްއާނަކީ، ޙައްޤުތެދު ފޮތެއްކަމާއި، مُحَمَّدٌ އަކީ ޙައްޤު ރަސޫލަކުކަން ކާފިރުތަކުން ޤަބޫލުކުރީހެވެ. ކަން މިހެން ހުރުމާ އެކު ވެސް، އެ ފަދަ ވާހަކަތައް ދައްކައި މުޢުޖިޒާތްތައް ގެންނެވުމަށް، ކީރިތި ރަސޫލާގެ އަރިހުގައި މުޝްރިކުންނާއި އަހްލުކިތާބީން ދެންނެވީ، އެބައިމީހުންގެ ކިބައިގައި ހުރި ފުރެދުންތެރިކަމާއި ދެކޮޅުވެރިކަމުގެ ބޮޑުކަމުންނެވެ.[143]","[143]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(119) އޭ ނަބިއްޔާއެވެ! ހަމަކަށަވަރުން، ތިމަން إِلٰهُ، އިބަ ނަބިއްޔާ ފޮނުއްވީ ޙައްޤު ދީނައިގެންކަމާ މެދަކު އެއްވެސް ޝައްކެއްނެތެވެ. އަދި އެ ދީނަކީ، ޙައްޤު ދީން ކަމުގެ މައްޗަށް ހެކިދެނިވި ދަލީލުތަކާއި މުޢުޖިޒާތްތައް ވެސް، އިބަ ނަބިއްޔާއަށް، ތިމަން إِلٰهُ ދެއްވީމެވެ. ވީމާ، އިބަ ނަބިއްޔާ މީސްތަކުންނާ ހަމައަށް އެ ދީން ރައްދުކޮށްދެއްވާށެވެ! އަދި ދުނިޔޭގައި، މުއުމިނުންނާ މެދު، الله  މިންވަރުކޮށްދެއްވާ ހެޔޮ ގޮތްތަކާއި، އާޚިރަތް ދުވަހުން ދެއްވާނޭ ހެޔޮ ދަރުމައާއި ޘަވާބުގެ ވާހަކައިން، އިބަ ނަބިއްޔާ އެބައިމީހުންނަށް އުފައުވެރިކަމުގެ ޚަބަރުދެއްވާށެވެ! އަދި، އިސްލާމް ދީނާ ދެކޮޅުހަދައި އިންކާރުކުރާ ކާފިރުންނަށް، އާޚިރަތް ދުވަހުން، اللهُ  ދެއްވާނޭ ޢަޛާބުގެ ވާހަކައިން، އެބައިމީހުންނަށް ބިރުވެރިކަމުގެ ޚަބަރު ވެސް ދެއްވާށެވެ! އަދި، އިސްލާމް ދީން މީސްތަކުންނާ ހަމައަށް ރައްދުކޮށްދެއްވުމަށް ފަހު، އިބަ ނަބިއްޔާގެ ނަބީކަމަށް އިންކާރުކޮށް ދެކޮޅުވެރިވެ ކާފިރުވުމުގެ ސަބަބުން، ނަރަކައިގެ ޢަޛާބު ޙައްޤުވެ، ނަރަކައަށްދާ ބަޔަކާ މެދު، އިބަ ނަބިއްޔާއާ ސުވާލުނުކުރެއްވޭނެތެވެ. އަދި ޤިޔާމަތް ޤާއިމުވާ ދުވަހުން، ކާފިރުން ވާހުށީ ނަރަކަވަންތަވެރީން ކަމުގައެވެ. އަދި ތާއަބަދު އެބައިމީހުން ދެމިތިބެނިވި ތަނަކީ ވެސް ހަމަ އެއީއެވެ.[144]","[144]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(120) އޭ ރަސޫލާއެވެ! އަދި އިބަ ރަސޫލާ އިސްލާމް ދީން ދޫކޮށްލައްވައި، ޔަހޫދީންނާއި ނަޞާރައިންގެ ދީނަށް، އިބަ ރަސޫލާ ތަބާވެވަޑައިގެންފުމަށް ދާނދެން، ފަހަރެއްގައި ވެސް އެބައިމީހުން، އިބަ ރަސޫލާއާ ނުރުހޭނެތެވެ. އިބަ ރަސޫލާ އެބައިމީހުންނަށް ވިދާޅުވާށެވެ! ހަމަކަށަވަރުން، ޞައްޙަ ދީނަކީ، ތިމަން ރަސޫލާއަށް، اللهُ  ބާވައިލެއްވި އިސްލާމް ދީނެވެ. އަދި ހަމަކަށަވަރުން، އިބަ ރަސޫލާއަށް ބާވައިލެއްވުނު ވަޙީއިން، އިބަ ރަސޫލާއަށް ލިބިވަޑައިގެންނެވި ޢިލްމަށް ފަހު، އެބައިމީހުންގެ ދީން، އިބަ ރަސޫލާ ޤަބޫލުކުރައްވައި އެބައިމީހުން އެދޭ އެދުންތަކަށް ތަބާވެވަޑައިގެންފި ނަމަ، اللهُގެ ޙަޟްރަތުގައި، އިބަ ރަސޫލާއަށް ފައިދާއެއް ކޮށްދީ އެހީތެރިވެދޭނޭ އަދި ވާގިވެރިވެ ނަޞްރުދޭނޭ އެއްވެސް ފަރާތެއް ނުވާނެތެވެ. އަދި، އިބަ ރަސޫލާއާ ތަބާވެގެންވާ މީހަކު ވެސް، އެ ގޮތަށް ޢަމަލުކޮށްފި ނަމަ، اللهُ ގެ ޙަޟްރަތުގައި އެ މީހަކަށް އެއްވެސް ފައިދާއެއް ކޮށްދީ އެހީތެރިވާނޭ އެއްވެސް ފަރާތެއް ނުވާނެތެވެ. އަދި ވާގިވެރިވެ ނަޞްރުދޭނޭ އެއްވެސް ފަރާތެއް ވެސް ނުމެވާނޭމެއެވެ.[145] މި އާޔަތް ބާވައިލެއްވުނު ސަބަބު: ދަންނާށެވެ! ޔަހޫދީންނާއި ނަޞާރާއިން، އެބައިމީހުންގެ ދީނަށް ވަދެވަޑައިގަތުމަށް، ކީރިތި ރަސޫލާއަށް ދަޢުވަތުދީ، ޙައްޤު ދީނަކީ ހަމަ އެކަނި އެބައިމީހުންގެ ދީން ކަމުގައި ބުނެ، އެއިން ކޮންމެ ބަޔަކުމެ، ކީރިތި ރަސޫލާއަށް އެ ކަން ހުށަހެޅުމުން، މި އާޔަތް ބާވައިލެއްވުނު ކަމުގައި އިމާމުލްމުފައްސިރީނަ އިބްނު ޖަރީރު ވިދާޅުވެފައިވެއެވެ.[146]","[145]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[146]- تَفْسِيرُ جامِعِ الْبَيَانِ لِلإمَامِ مُحَمَّدِ بْنِ جَرِيرِ الطَّبَرِي"],["(121) އެ ބަޔަކަށް، ތިމަން إِلٰهُ ފޮތްދެއްވި ޔަހޫދީންނާއި ނަޞާރައިންގެ ތެރެއިން، އެބައިމީހުންގެ ފޮތްތައް އެގޮތްމިގޮތަށް ބަދަލުކުރުމަކާ ނުލައި، ޙައްޤުގޮތުގައި ކިޔަވައި، އެ ފޮތްތަކުގައި އަންގަވައިފައިވާ ގޮތަށް ރަނގަޅަށް ޢަމަލުކުރާ މީހުން، އެ ފޮތްތަކުގައި އައިސްފައިވާ އިރްޝާދުތައް ޤަބޫލުކޮށް، ތިމަން إِلٰهُ ފޮނުއްވި ހުރިހައި ރަސޫލުންނަށް އީމާންވެގެން ތިބެ، مُحَمَّد  އަށާއި، އެ ރަސޫލާއަށް ބާވައިލެއްވުނު ޤުރްއާނަށް އީމާންވުމަށް އަވަސްވެގަނޭ މެއެވެ. އެއީ، އެބައިމީހުންނަށް ޓަކައި، އެ إِلٰهُ ބާވައިލެއްވި ފޮތްތަކުގައި، مُحَمَّد ގެ ސިފަފުޅުތަކާއި އެ ރަސޫލާއަކީ ތެދު ރަސޫލަކު ކަން އަންގަވައިފައި ވާތީއެވެ. އަދި އެ ފޮތްތަކުގައިވާ ބައެއް ޙުކުމްތައް އެގޮތްމިގޮތަށް ބަދަލުކޮށް، އެ ފޮތްތަކުގައިވާ ބައެއް ޙުކުމްތައް ވަންހަނާކޮށް ފޮރުވައިފި ބަޔަކީ، اللهُ ގެ ރަސޫލާ مُحَمَّد  އަށާއި، އެ ރަސޫލާއަށް ބާވައިލެއްވުނު ޤުރްއާނަށް އީމާންނުވާ ކާފިރުންނެވެ. އަދި، مُحَمَّد  އަށާއި، އެ ރަސޫލާއަށް ބާވައިލެއްވުނު ޤުރްއާނަށް އީމާންނުވާ މީހާ ދަންނާށެވެ! ފަހެ، އެ ފަދަ މީހުންނަކީ، ގެއްލެނިވެގެންވާ މީހުންނެވެ. އަދި ޤިޔާމަތް ޤާއިމުވާ ދުވަހުން، اللهُ  ގެ ޙަޟްރަތުގައި، އެންމެ ބޮޑު ގެއްލުން ބޮލުގައިއަޅާނޭ މީހުންނަކީ ހަމަ އެބައިމީހުންނެވެ.[147] ދަންނާށެވެ! اللهُ  ފޮނުއްވި ރަސޫލުންގެ ތެރެއިން ބައެއް ރަސޫލުންނަށް އީމާންވެ، އަނެއްބައި ރަސޫލުންނަށް ތިމަން ކާފިރުވަމެވެ. އަދި، އެ إِلٰهُ ބާވައިލެއްވި ފޮތްތަކުގެ ތެރެއިން ބައެއް ފޮތްތަކަށް އީމާންވެ، އަނެއްބައި ފޮތްތަކަށް ތިމަން ކާފިރުވަމެވެ. މި ފަދައިން ބުނާ ކޮންމެ މީހަކީ، اللهُ އަށް ކިޔަމަންވުމުގެ ދާއިރާއިން ބޭރުވެގެންފި މީހެކެވެ. އަދި މީސްތަކުންގެ ކިބައިން، އެ إِلٰهُ ހިއްޕެވި ޢަހްދު އުވައިލި ދޮގުވެރިއެކެވެ. އަދި، އެ إِلٰهُގެ ޝަރީޢަތާއި ދެކޮޅުހަދައިފި މީހެއް ވެސް މެއެވެ. ފަހެ، އެ ފަދަ މީހުންނަށް ހުރީ ގެއްލުމާއި ހަލާކެވެ. އަދި ދާއިމީ ޢަޛާބެވެ.[148]","[147]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[148]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(122) އޭ އިސްރާއީލުގެ ދަރިފަސްކޮޅުގެ މީހުންނޭވެ! ތިޔަބައިމީހުންނަށް، ތިމަން إِلٰهُ ދެއްވި ގިނަގުނަ ދީނީ ނިޢުމަތްތަކާއި، ދުނިޔަވީ ނިޢުމަތްތައް ތިޔަބައިމީހުން ހަނދުމަކުރާށެވެ! އަދި ހަމަކަށަވަރުން، ތިޔަބައިމީހުންގެ ޒަމާނުގައި އުޅުނު ތިޔަބައިމީހުން ނޫން އެހެން މީހުންގެ މައްޗަށް، ތިމަން إِلٰهُ ތިޔަބައިމީހުން މާތްކުރެއްވިކަން ވެސް ތިޔަބައިމީހުން ހަނދުމަކުރާށެވެ! އެއީ، ތިޔަބައިމީހުންގެ ތެރެއިން ތިޔަބައިމީހުންގެ ގާތަށް އެތަކެއް ނަބިއްޔުން ފޮނުއްވައި، ނަބީކަމާއި ރަސްކަން، ތިޔަބައިމީހުންގެ ތެރޭގައި ލެއްވުމުންނާއި، ތައުރާތާއި އިންޖީލާއި، އެ ނޫން ވެސް ފޮތްތައް ތިޔަބައިމީހުންނަށް ޓަކައި ބާވައިލެއްވުމުންނެވެ. ވީމާ، މި ކަންކަމަށް ޓަކައި ތިޔަބައިމީހުން، ތިމަން إِلٰهއަށް ޝުކްރުއަދާކުރާށެވެ![149]","[149]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ"],["(123) އަދި ޤިޔާމަތް ޤާއިމުވާ ދުވަހާ މެދު ބިރުވެތިވެ، اللهُ  އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ ދުވަހުގެ ޢަޛާބާއި ތިޔަބައިމީހުންނާ ދެމެދު ވަރުގަދަ ހުރަހެއް ތިޔަބައިމީހުން ޤާއިމުކުރާށެވެ! ފަހެ، އެ ދުވަހަކީ، އެއްވެސް މީހެއްގެ ފަރާތުން އެހެން މީހަކަށް ކިތަންމެ ކުޑަ އެހީތެރިކަމެއް ވިއަސް ފޯރުކޮށްދެވޭނޭ ދުވަހެއް ނޫނެވެ. އަދި އެ ދުވަހުގެ ޢަޛާބުން ސަލާމަތްވުމަށް ޓަކައި، ބިން ފުރޭހައި ތަކެތި ނުވަތަ އެއަށް ވުރެން ގިނަ ތަކެތި ފިދްޔައެއްގެ ގޮތުގައި ދިންކަމުގައި ވިއަސް، އެ މީހެއްގެ ފަރާތުން އެއްވެސް ފިދްޔައެއް، اللهُ  ޤަބޫލެއް ނުކުރައްވާނެތެވެ. އަދި ކާފިރުންނާ މެދު ވެވޭ އެއްވެސް ޝަފާޢަތެއް، اللهُ  ޤަބޫލެއް ނުކުރައްވާނެތެވެ. އެއީ، ކިތަންމެ މަތިވެރި ފަރާތަކުން ވެދެއްވި ޝަފާޢަތެއް ކަމުގައި ވިއަސް މެއެވެ. އަދި، ޤިޔާމަތް ޤާއިމުވާ ދުވަހުން، اللهُ ގެ ޢަޛާބުން ސަލާމަތްކުރުމަށް، ކާފިރުންނަށް އެހީތެރިވެ، ވާގިވެރިވެ، ނަޞްރުދޭނޭ ހަމަ އެއްވެސް ފަރާތެއް ނުމެވާނޭމެއެވެ.[150]","[150]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(124) އޭ ރަސޫލާއެވެ! إِبْرَاهِيْمُ ގެ ކިޔަމަންތެރިކަން ހުރި މިންވަރުބައްލަވައި ފައުޅުކުރެއްވުމަށް ޓަކައި، އެ ރަސޫލާގެ ވެރި إِلٰهُ، އެ ރަސޫލާއަށް ކުރެއްވި އަމުރުފުޅުތަކާއި ނަހީތަކުން، ގިނަގުނަ ތަކްލީފު އެ ރަސޫލާއަށް ޖައްސަވައި، އެ ރަސޫލާ އިމްތިޙާނުކުރެއްވި ހިނދު ކަންހިނގި ގޮތް، އިބަ ރަސޫލާ ހަނދުމަކުރައްވާށެވެ! ފަހެ، އެ ހިނދު، އެ إِلٰهُގެ އަމުރުފުޅުތަކަށް އެންމެ ރިވެތި ގޮތުގައި إِبْرَاهِيمُ  ކިޔަމަންތެރިވެވަޑައިގެން އެ ހުރިހައި ކަމެއް ވެސް ފުރިހަމަކުރައްވައި، އެ إِلٰهއަށް ކިޔަމަންތެރިކަން އަދާކުރެއްވިއެވެ. ދެން، اللهُ  އެ ރަސޫލާއަށް ވަޙީކުރައްވައި އެންގެވިއެވެ. ހަމަކަށަވަރުން، މީސްތަކުންނަށް ދީނުގެ މަގުދައްކަވާ އިމާމަކު ކަމުގައި، ތިމަން إِلٰهُ، އިބަ ރަސޫލާ ލައްވާހުށީމެވެ. އެ ވަގުތު، اللهُ ގެ ޙަޟްރަތުގައި إِبْرَاهِيمُ  ދެންނެވިއެވެ. އޭ އަޅުގެ ވެރި إِلٰهއެވެ! މީސްތަކުންނަށް ޓަކައި، އިބަ إِلٰهُ ފޮނުއްވާ ބައެއް އިމާމުން، މި އަޅާގެ ދަރިފަސްކޮޅުގައި ލައްވައިފާނދޭވެ! އެއީ، އިބަ إِلٰهُގެ އޯގާވަންތަކަމާއި ފަޟްލުވަންތަކަމުންނެވެ. ދެން، އެ ރަސޫލާގެ ދުޢާ އިޖާބަކުރައްވައި، اللهُ  ވަޙީކުރެއްވިއެވެ. ދީނުގެ އިމާމުކަން އަނިޔާވެރީންނަކަށް ނުލިބޭނެތެވެ.[151]","[151]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ"],["(125) އޭ ރަސޫލާއެވެ! އަދި އެ ތާނގެ ވަށައިގެން ޠަވާފުކޮށް، ޙައްޖާއި ޢުމްރާގެ އަޅުކަން އަދާކޮށް، ނަމާދުކޮށް، ދުޢާކޮށް، އިޢުތިކާފުކޮށް އަދި އެ ނޫން ވެސް އަޅުކަންކޮށް، ޘަވާބުލިބިގަތުން އެދިގެން މީސްތަކުން އަންނަނިވި ތަނެއް ކަމުގައްޔާއި އަމާންކަން ލިބިގެންވާ ތަނެއްކަމުގައި، މީސްތަކުންނަށް ޓަކައި، ތިމަން إِلٰهُ، كَعْبَةُ اللهِ ގެފުޅު ލެއްވި ހިނދު، ކަންތައް ހިނގައިދިޔަ ގޮތުގެ މަތީން، އިބަ ރަސޫލާ ހަނދުމަކުރައްވާށެވެ! އެ ހިނދު، މީސްތަކުންނަށް، ތިމަން إِلٰهُ އަމުރުކުރެއްވީމެވެ. އަދި كَعْبَةُ اللهِ ގެފުޅު ބިނާކުރެއްވުމަށް ނުވަތަ ނަމާދުކުރެއްވުމަށް ނުވަތަ ޙައްޖަށް ގޮވައިލެއްވުމަށް، إِبْرَاهِيمُ ހުންނެވި މަޤާމަކީ، ނަމާދުކޮށް، ދުޢާކޮށް، އަޅުކަންކުރުމަށް ޓަކައި ތިޔަބައިމީހުން ތިބޭ ތަނެއް ކަމުގައި ތިޔަބައިމީހުން ހަދާށެވެ! އަދި، إِبْرَاهِيمُ އާއި، إِسْمَاعِيلُ އާ ދެބަފައިކަލުންނަށް ވެސް، ތިމަން إِلٰهُ އަމުރުކުރައްވައި އެންގެވީމެވެ. ޝިރްކުގެ ހަޑި މުޑުދާރުކަމުންނާއި ހުރިހައި ވައްތަރެއްގެ ނަޖިހުން، ގެފުޅު ޠާހިރުކުރައްވާށެވެ! އެއީ، އެ ތާނގައި ޠަވާފުކޮށް، ނަމާދުކޮށް، ރުކޫޢުސުޖޫދުކޮށް، އިޢުތިކާފުކޮށް އަދި އެ ނޫން އަޅުކަން ވެސް ކޮށް އުޅޭ މީހުންނަށް ޓަކައެވެ.[152]","[152]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(126) އޭ ރަސޫލާއެވެ! إِبْرَاهِيمُ ގެ ވެރި إِلَهއަށް، އެ ރަސޫލާ ދުޢާކުރައްވައި ދެންނެވި ވަގުތުގެ މަތީން، އިބަ ރަސޫލާ ހަނދުމަކުރައްވާށެވެ! އެ ދުޢާފުޅުގައި، އެ ރަސޫލާ ވިދާޅުވިއެވެ. އޭ އަޅުގެ ވެރި إِلٰهއެވެ! މި މައްކާއަކީ ބިރުވެރިކަމުން ސަލާމަތްވެފައިވާ އަމާން ރަށެއް ކަމުގައި ލައްވައިފާނދޭވެ! އަދި އެ ރަށުގެ އަހްލުވެރީންގެ ތެރެއިން، اللهُ އަށާއި އާޚިރަތް ދުވަހަށް އީމާންވި މީހުންނަށް، ތަފާތު ބާވަތްބާވަތުގެ މޭވާއިން ރިޒްޤުދެއްވައިފާނދޭވެ! އަދި ބިމުން އުފެދޭ ތަކެތީން، އެބައިމީހުންގެ ރިޒްޤު ތަނަވަސްކޮށްދެއްވައި ފާނދޭވެ! މި ފަދައިން ވިދާޅުވެ، إِبْرَاهِيمُ  ދުޢާކުރެއްވުމުން، اللهُ  ވަޙީކުރެއްވިއެވެ. އެބައިމީހުންގެ ތެރެއިން ކާފިރުވާ މީހުންނަށް ވެސް، ކުޑަ ދުވަސްކޮޅެއްގައި ދުނިޔަވީ އުފަލާއި، އަރާމާއި، ރިޒްޤު، ތިމަން اللهُ ދެއްވާހުށީމެވެ. އެއަށް ފަހު، އެފަދަ ކޮންމެ މީހަކަށް، ނަރަކައިގެ ޢަޛާބުގެ ތެރެއަށް ވަނުމަށް، އާޚިރަތް ދުވަހުން، ތިމަން إِلٰهُ މަޖްބޫރުކުރައްވާހުށީމެވެ. އަދި އެ ނިމުމަކީ ހައުދަހައިވާ ނުބައި ނިމުމެކެވެ. އަދި އެ ތަނަކީ، އަބަދާއަބަދު ދެމިތިބުމަށް ކިހައި ނުރައްކައުތެރި ތަނެއްހެއްޔެވެ![153]","[153]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(127) އޭ ރަސޫލާއެވެ! إِبْرَاهِيمُ އާއި، إِسْمَاعِيلُ އާ ދެބަފައިކަލުން، ގެފުޅުގެ ބިންގާއަޅުއްވައި، އެ ބިންގަލުގެ މައްޗަށް ގެފުޅު ބިނާކުރައްވަމުން އުފުއްލަވަމުން ގެންދެވިއިރު، އެ ދެބަފައިކަލުން، اللهُ އަށް ބިރުވަތައިގެން ތިއްބަވައި ދުޢާކުރެއްވި ހިނދުގެ މަތީން، އިބަ ރަސޫލާ ހަނދުމަކުރައްވާށެވެ! އެ ދުޢާފުޅުގައި އެ ދެބަފައިކަލުން ދެންނެވިއެވެ. އޭ އަޅަމެންގެ ވެރި إِلٰهއެވެ! އަޅަމެންގެ ދުޢާއާއި ހެޔޮ ޢަމަލުތައް އަޅަމެންގެ ކިބައިން ޤަބޫލުކުރައްވައިފާނދޭވެ! ހަމަކަށަވަރުން، އިބަ إِلٰهއީ، އަޅުތަކުންގެ ދުޢާ މޮޅަށް އައްސަވައިވޮޑިގެންވާ އަދި އަޅުތަކުންގެ ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ.[154]","[154]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(128) އޭ އަޅަމެންގެ ވެރި إِلٰهއެވެ! އިބަ إِلٰهُގެ އަމުރުފުޅުތަކާއި ޙުކުމްފުޅުތަކަށް ފުރިހަމައަށް ކިޔަމަންވެ، އިސްލާމް ދީން މަތީގައި ސާބިތުވެގެންވާ ދެ އަޅުން ކަމުގައި އަޅަމެން ލައްވައިފާނދޭވެ! އަދި އަޅަމެންގެ ދަރިފަސްކޮޅުން އަންނަ މީހުންގެ ތެރޭގައި، އިބަ إِلٰهއަށް އީމާންވެ ކިޔަމަންވެގެންވާ އުންމަތެއް ލައްވައިފާނދޭވެ! އަދި ޙައްޖާއި ޢުމްރާގެ އަޅުކަމާއި އެ ނޫން އެހެނިހެން އަޅުކަންތައް އަދާކުރާނޭ ތަނާއި ގޮތް އަޅަމެންނަށް ދައްކަވައިފާނދޭވެ! އަދި އަޅަމެންގެ ތައުބާ ޤަބޫލުކުރައްވައި އަޅަމެންނަށް ފާފަ ފުއްސަވައިފާނދޭވެ! ހަމަކަށަވަރުން، އިބަ إِلٰهއީ، އިބަ إِلٰهُގެ އަޅުތަކުންނަށް ނުހަނު ރަޙްމަތްލައްވާ، އެބައިމީހުންގެ ތައުބާ ގިނަގިނައިން ޤަބޫލުކުރައްވާ إِلٰهއެވެ.[155]","[155]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(129) އޭ އަޅަމެންގެ ވެރި إِلٰهއެވެ! އަދި އިބަ إِلٰهُގެ އާޔަތްތައް އެބައިމީހުންނަށް ކިޔަވައިދެއްވައި، ތިލާވަތުކޮށްދެއްވައި، ފޮތާއި ޙިކްމަތް ވެސް އެބައިމީހުންނަށް އުނގަންނަވައިދެއްވައި، އެބައިމީހުންގެ ކިބައިން، ޝިރްކާއި ބިދްޢައާއި ނުބައި އަޚްލާޤު ދުރުކުރައްވައި އެބައިމީހުން ޠާހިރުކުރައްވާނޭ ރަސޫލަކު، އަޅަމެންގެ ދަރިފަސްކޮޅުގެ މީހުންގެ ތެރެއިން އެބައިމީހުންގެ ގާތަށް ފޮނުއްވައިދެއްވައިފާނދޭވެ! ހަމަކަށަވަރުން، އިބަ إِلٰهއީ، ގަދަކީރިތިވަންތަ ޙިކްމަތްވަންތަ إِلٰهއެވެ. ދަންނާށެވެ! މި އާޔަތުގައި، އެ ބަޔެއްގެ ގާތަށް ރަސޫލަކު ފޮނުއްވުމަށް އެދިވަޑައިގެން އެ ދެބަފައިކަލުން ދުޢާކުރެއްވި ބަޔަކީ، إِسْمَاعِيْلُ ގެ ދަރިފަސްކޮޅުންއައި ޢަރަބީންނެވެ.[156]","[156]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(130) އަދި އެ މީހެއްގެ އަމިއްލަ ނަފްސަށް ގެއްލުންދީ އިހާނާތްތެރިވާ އިރު ވެސް، އެ ކަން ނުވިސްނޭ ހިސާބަށް ޖާހިލުވެ މޮޔަވެއްޖެ މީހަކު ފިޔަވައި އެހެން އެއްވެސް މީހަކު، إِبْرَاهِيمُ ގެ ދީން ކަމުގައިވާ އިސްލާމް ދީނުން މޫނު އަނބުރައިލައި އެދީނާމެދު ނުރުހި، އެ ދީން ފިޔަވައި އެހެން ދީނެއް އެދޭނޭހެއްޔެވެ؟ ޝައްކެއްނެވެ. ޙައްޤާއި ބާޠިލު ވަކިކުރާން ނޭނގޭ ޖާހިލަކު ނޫން އެހެން މީހަކު، إِبْرَاهِيمُ ގެ ދީން ފިޔަވައި އެހެން ދީނެއް ނޭދޭނޭ ކަން ހަމަ ކަށަވަރެވެ. އަދި ހަމަކަށަވަރުން، މި ދުނިޔޭގައި ދީނީ އިމާމަކުކަމުގައި ލެއްވުމަށް، ތިމަން إِلٰهُ، إِبْرَاهِيمُ  ހޮއްވަވައި ޚިޔާރުކުރައްވައި، ނަބީކަމާއި ރަސޫލުކަން إِبْرَاهِيمُ އަށް ދެއްވީމެވެ. އަދި ހަމަކަށަވަރުން، އާޚިރަތުގައި ވެސް އެ ރަސޫލާ ވާހުށީ، ދަރަޖަ އުފުލިގެންވާ ޞާލިޙު އަޅުތަކުންގެ ތެރެއިން ކަން ކަށަވަރެވެ.[157]","[157]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(131) އެންމެހައި އަޅުކަން، ހަމައެކަނި اللهُ  އަށް ޚާލިޞްކުރައްވައި، ހުރިހައި ކަމެއްގައިމެ، اللهُ އަށް ފުރިހަމައަށް ކިޔަމަންތެރިވެ ވަޑައިގެންނެވުމަށް، إِبْرَاهِيمُ ގެ ވެރި إِلٰهُ، إِبْرَاهِيمُ  އަށް އަމުރުކުރެއްވި ހިނދު، އެއްވެސް ފަސްޖެހިވަޑައިގަތުމެއް ނެތި، إِبْرَاهِيمُ  އެ إِلٰهއަށް ދެންނެވިއެވެ. ޢާލަމްތަކުގެ ވެރި إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ޙަޟްރަތަށް ރުޖޫޢަވެ، އިޚްލާޞްތެރިކަމާ އަދި ލޮބުވެތި ކަމާއެކު، ޢާލަމްތަކުގެ ވެރި إِلٰهއަށް މި އަޅާ ކިޔަމަންތެރިވެއްޖައީމެވެ. ދަންނާށެވެ! إِبْرَاهِيمُ އަށް ދުނިޔޭގައި ނަބީކަމާއި ރަސޫލުކަން ދެއްވައި، އާޚިރަތުގައި އެ ރަސޫލާގެ މަޤާމާއި ދަރަޖަ، اللهُ  މަތިވެރިކުރައްވައި، ޞާލިޙު އަޅުންގެ ތެރެއިން އެ ރަސޫލާ ލެއްވީ، اللهُ ގެ އަމުރުފުޅުތައް އައުމުން އެއްވެސް ފަސްޖެހިވަޑައިގަތުމެއް ނެތި، اللهُ ގެ އަމުރުފުޅުތަކަށް،إِبْرَاهِيمُ  ކިޔަމަންވެވަޑައިގެންނެވިލެއް ފުރިހަމަކަމުން ކަން ކަށަވަރެވެ.[158]","[158]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(132) އަދި ޢާލަމުތަކުގެ ވެރި إِلٰهއަށް ކިޔަމަންވެވަޑައިގެން އިސްލާމް ދީން މަތީ، ސާބިތުވެވަޑައިގެން ތިއްބެވުމަށް، إِبْرَاهِيمُ ގެ ދަރިދަރިކަލުންނަށް އެ ރަސޫލާ ވަޞިއްޔަތްކުރެއްވިއެވެ. އަދި يَعْقُوبُ  ވެސް އެ ރަސޫލާގެ ދަރިދަރިކަލުންނަށް އެ ގޮތަށް ވަޞިއްޔަތްކުރެއްވިމެއެވެ. އެ ވަޞިއްޔަތުގައި، އެ އިން ކޮންމެ ރަސޫލަކު ވެސް ވިދާޅުވިއެވެ. “އޭ އަހުރެންގެ ދަރީންނޭވެ! ހަމަކަށަވަރުން، اللهُ  ވަނީ، ތިޔަބައިމީހުންނަށް ޓަކައި، އިސްލާމް ދީން ހޮއްވަވައި ޚިޔާރުކުރައްވައިފައެވެ.] އެއީ، ހުރިހައި ރަސޫލުން ވެސް ގެންނެވި ދީނެވެ. “ފަހެ، ތިޔަބައިމީހުންނަށް ޓަކައި، اللهُ  ހޮއްވަވައި ޚިޔާރުކުރެއްވި އިސްލާމް ދީން ޤަބޫލުކޮށް، އެ ދީނުގައިވާ ގޮތަށް ޢަމަލުކުރާ މުސްލިމުން ކަމުގައިވާ ޙާލުގައި މެނުވީ، ތިޔަބައިމީހުން މަރުނުވާހުށިކަމެވެ!] އަދި ތިޔަބައިމީހުން ދިރިތިބިހައި ހިނދަކު އެ ދީނާ ވަކިނުވާހުށި މެއެވެ![159]","[159]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(133) އަދި، يَعْقُوبُ  ދެމިއޮތުމުގެ ޢާލަމަށް ދަތުރުކުރެއްވުމުގެ ވަގުތު ކުޑަތަންވެ، އަވަހާރަވުމުގެ ޢަލާމާތްތައް އައިސް، އެ ރަސޫލާގެ އަރިހަށް ޙާޟިރުވީ ހިނދު، އެ ތަން ދުށުމަށް އެ ތާނގައި ތިބި ބަޔަކު ކަމުގައި ތިޔަބައިމީހުން ވީމުހެއްޔެވެ؟ ފަހެ، އެ ވަގުތު، يَعْقُوبُ  އެ ރަސޫލާގެ ބޭފުޅުން އެއްކުރައްވައި، އެ ބޭފުޅުންނަށް ވިދާޅުވިއެވެ. އޭ އަހުރެންގެ ދަރީންނޭވެ! ފަހެ، އަހުރެން މަރުވުމަށްފަހު، ތިޔަ ކުދީން، އަޅުކަންކުރާނީ ކޮން ފަރާތަކަށްހެއްޔެވެ؟ ޖަވާބުގައި އެ ބޭފުޅުން ދެންނެވިއެވެ. އަޅުގަނޑުމެން އަޅުކަންކުރާނީ، ބައްޕައާއި ބައްޕަގެ ކާބަފައިކަލުން ކަމުގައިވާ إِبْرَاهِيمُ އާއި، إِسْمَاعِيلُ އާއި، إِسْحَاقُ ގެ إِلٰهއަށެވެ. އެއީ، އެއްކައުވަންތަ إِلٰهއެވެ. އަދި އަޅުގަނޑުމެން މި ވަނީ، އެއްކައުވަންތަ ޙައްޤުވަންތަ إِلٰهއަށް ބޯލަނބައި ފުރިހަމައަށް ކިޔަމަންތެރިވާ މުސްލިމުން ކަމުގައެވެ.[160]","[160]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(134) ހަމަކަށަވަރުން، إِبْرَاهِيم ُއާއި، إِسْمَاعِيْل ُއާއި، إِسْحَاقُ އާއި، يَعْقُوبُ އާ އަދި އެ ރަސޫލުންނާ ތަބާވި ޞާލިޙުންނަކީ ވެސް، ތިޔަބައިމީހުންގެ ކުރީން ވޭތުވެ ގޮސްފައިވާ އުންމަތްތަކުގެ ތެރެއިން އުންމަތެއްގެ މީހުންނެވެ.އެބައިމީހުންނަށް ހުރީ އެބައިމީހުން ކުރި ޢަމަލެއްގެ ޖަޒާއެވެ. ތިޔަބައިމީހުންނަށް ހުރީ، ތިޔަބައިމީހުން ކުރި ޢަމަލެއްގެ ޖަޒާއެވެ. އަދި އެބައިމީހުން ކުރި ޢަމަލަކާ މެދު، ތިޔަބައިމީހުންނާ ސުވާލެއް ނުކުރެއްވޭނެތެވެ. އަދި ތިޔަބައިމީހުން ކުރި ޢަމަލަކާ މެދު، އެބައިމީހުންނަކާ ވެސް ސުވާލެއް ނުކުރެއްވޭނޭ މެއެވެ. އެހެނީ، އެއްވެސް މީހަކަށް، އެ މީހަކު ކުޅަ ޢަމަލެއްގެ ޖަޒާ މެނުވީ ނުލިބޭނެތެވެ. އަދި އެއްވެސް މީހަކު ކުޅަ ނުބައިކަމެއް، އެ ކަން ކުޅަ މީހާ ނޫން އެހެން މީހަކު އުފުލާކަށް ނުޖެހޭނެތެވެ. އަދި އެއްވެސް މީހަކަށް، އެ މީހެއްގެ އީމާންކަމާއި ތަޤްވާވެރިކަމުން މެނުވީ، އާޚިރަތް ދުވަހުން ފައިދާއެއް ނުކުރާނެތެވެ.[161]","[161]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(135) އަދި، مُحَمَّدٌ ގެ އުންމަތުގެ މުސްލިމުންނަށް ޔަހޫދީން، ބުންޏެވެ. ތިޔަބައިމީހުން ތިމަންމެންގެ ދީނަށް ވަންނާށެވެ! އޭރުން، ތިޔަބައިމީހުންނަށް ހިދާޔަތުގެ ތެދުމަގު ލިބިދާނެތެވެ. އަދި، مُحَمَّدٌ ގެ އުންމަތުގެ މުސްލިމުންނަށް ނަޞާރައިން ވެސް، ބުންޏެވެ. ތިޔަބައިމީހުން ތިމަންމެންގެ ދީނަށް ވަންނާށެވެ! އޭރުން، ތިޔަބައިމީހުންނަށް ހިދާޔަތުގެ ތެދުމަގު ލިބިދާނެތެވެ. އޭ ރަސޫލާއެވެ! އިބަ ރަސޫލާ ޔަހޫދީންނާއި ނަޞާރައިންނަށް ވިދާޅުވާށެވެ! ހަމަހިލާ ވެސް ތިޔަބައިމީހުންގެ ދީނަކަށް އަހުރެމެން ތަބާއެއް ނުވާނަމެވެ. އަދި ކިއެއްތަ! ބާޠިލުގެ މަގުން އެއްކިބާވެ ސީދާވެގެންވާ ޙާލުގައި، އަހުރެމެން ތަބާވާނީ، إِبْرَاهِيمُ ގެ ދީނަށެވެ. އެހެނީ، اللهُ އަށް ޝަރީކުކުރާ މީހުންގެ ތެރެއިން އެ ރަސޫލާ ނުވެއެވެ. އަދި ދަންނާށެވެ! ހިދާޔަތު ލިބޭހުށީ، إِبْرَاهِيمُ ގެ މިއްލަތަށް ތަބާވާ މީހަކަށެވެ. އެހެނީ، إِبْرَاهِيمُ  ވަނީ، ހުރިހައި ބާޠިލު މަގުތަކާއި ގޮތްތައް ދޫކުރައްވައި، ޙައްޤު ދީނަށް ތަބާވެވަޑައިގެންފައެވެ.[162]","[162]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(631) އޭ މުސްލިމުންނޭވެ! ތިޔަބައިމީހުން، ޔަހޫދީންނަށާއި ނަޞާރާއިންނަށް ބުނާށެވެ! އަހުރެމެން މިވަނީ، اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވެގެންނެވެ. އަދި އަހުރެމެން މިވަނީ، އަހުރެމެންނަށް ޓަކައި، اللهُ  ބާވައިލެއްވި، ކީރިތި ޤުރްއާނަށާއި، إِبْرَاهِيمُ އަށާއި، إِسْمَاعِيلُ އަށާއި، إِسْحَاقُ އަށާއި، يَعْقُوبُއަށާއި، يَعْقُوبُ ގެ އަސްބާޠުންނަށް، އެ إِلٰهُ ބާވައިލެއްވި ފޮތްފޮތަށް އީމާންވެގެންނެވެ. އަދި، مُوسَىއަށް ދެއްވުނު ތައުރާތަށާއި، عِيسَى އަށް ދެއްވުނު އިންޖީލަށާ އަދި އެންމެހައި ނަބިއްޔުންގެ رَبُّގެ ޙަޟްރަތުން އެ ނަބިއްޔުންނަށް ލިބިވަޑައިގަތް ވަޙީއާއި އެ ނޫން އެންމެހައި ތަކެއްޗަށް ވެސް، އަހުރެމެން މިވަނީ އީމާންވެގެންނެވެ. އަދި ރަސޫލުންނާއި ނަބިއްޔުންނަށް އީމާންވުމުގައި، އެއިން އެއްވެސް ރަސޫލަކާ އަދި ނަބިއްޔަކާ މެދު، ތިމަންމެން އެއްވެސް ތަފާތެއް ނުކުރަމުއެވެ.އަދި ތިމަންމެން މިވަނީ، اللهُ އަށް ބޯލަނބައި ކިޔަމަންތެރިވެ، ހަމައެކަނި އެ إِلٰهއަށް އަޅުކަންކުރާ މުސްލިމުން ކަމުގައެވެ.\nދަންނާށެވެ! އަސްބާޠުންނަކީ، يَعْقُوب ގެ ބާރަ ދަރިކަލުންގެ ބާރަ ޤަބީލާއަށް ފޮނުއްވުނު ބާރަ ނަބިއްޔުންނެވެ.[163]","[163]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(137) ފަހެ، اللهُ އަށާއި، އެ إِلٰهُގެ ރަސޫލާ مُحَمَّدٌ އަށާއި، އެ ރަސޫލާއަށް ބާވައިލެއްވުނު ވަޙީއަށާ އަދި އެ إِلٰهُ ފޮނުއްވި އެންމެހައި ރަސޫލުންނަށާއި ނަބިއްޔުންނަށާއި އެ ރަސޫލުންނަށް ބާވައިލެއްވުނު ފޮތްތަކަށް، مُحَمَّدٌ ގެ އުންމަތުގެ މުސްލިމުން އީމާންވި ފަދައިން، ޔަހޫދީންނާއި ނަޞާރައިންގެ ތެރެއިން، مُحَمَّدٌ ގެ ރިސާލަތު ދޮގުކޮށް ކާފިރުވި މީހުންނާ އަދި އެ ނޫން މީހުންގެ ތެރެއިން ވެސް، އެ ރަސޫލާގެ ރިސާލަތު ދޮގުކޮށް ކާފިރުވި މީހުން އީމާންވެއްޖެ ނަމަ، اللهُ  ރުހިވޮޑިގަންނަވާ ޙައްޤު ދީނުގެ މަގަށް، އެ އެންމެން ވެސް ތެދުމަގު ލިބިގެންފި ކަން ހަމަ ކަށަވަރެވެ. އަދި ޔަހޫދީންނާއި، ނަޞާރައިންނާއި، އެ ނޫން މީހުންގެ ތެރެއިން ވެސް، مُحَمَّدٌ ގެ ރިސާލަތު ދޮގުކޮށް، އީމާންކަމަށް ފުރަގަސްދީ، އެ ރަސޫލާގެ އުންމަތުގެ މުސްލިމުން އީމާންވީ ފަދައިން އީމާންވުމުން އެއްކިބާވެ މޫނު އަނބުރައިލައިފި ނަމަ، އެ އެންމެން ވެސް ވާކަން ކަށަވަރީ ބޮޑުވެގެންވާ ދެކޮޅުވެރިކަމެއްގެ ތެރޭގައެވެ. އަދި ޢަދާވާތްތެރިވެ ބައިބައިވެފައިވާ ބަޔަކު ކަމުގައްޔާއި ފިތުނައިގެ އަހްލުވެރި ބަޔަކު ކަމުގައެވެ. އަދި އެބައިމީހުންނަކީ ތެދުމަގު ލިބުމަށް ނޭދޭ އަދި ހެޔޮ ކަންތައްތައް ކުރުމުގައި އެއްބައިވަންތަވުމަށް ވެސް ނޭދޭ ބަޔެކެވެ. އޭ ރަސޫލާއެވެ! ކާފިރުންގެ ނުބައިކަމުން، އިބަ ރަސޫލާ ސަލާމަތްކުރައްވައި އެބައިމީހުންގެ މައްޗަށް، އިބަ ރަސޫލާއަށް ނަޞްރާއި ފަތަޙަދެއްވުމަށް، اللهُ  ފުދެއެވެ. އެހެނީ، އެ إِلٰهއީ، ހުރިހައި އަޑެއް މޮޅަށް އައްސަވައިވޮޑިގެންވާ، ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ.[164]","[164]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(138) ތިމަންމެންގެ ނަފްސުގައި، اللهُ ގެ ދީނުގެ ކުލައިން ކުލަލެއްވީ، އެ إِلٰهއެވެ. مُحَمَّدٌ  ގެންނެވި އެންމެހައި ކަންތައްތަކަށް އީމާންވެ، އިސްލާމްވެ، ދީންވެރިވުމަކީ، ތިމަންމެންގެ ނަފްސުގައި، اللهُ  ލެއްވި ސިފައެކެވެ. ވީމާ، ތިޔަބައިމީހުން، اللهُ ގެ ދީނުގެ ކުލައިން ވަރުގަދައަށް ކުލަޖެހި، އެ ދީނުގެ ސިފައިން ސިފަލިބިގަންނާށެވެ! އެހެނީ، اللهُ އަށް ވުރެން ރިވެތިކޮށް، ދީނުގެ ކުލައިން ކުލަ ޖައްސަނީ ކާކުހެއްވެ؟ ޝައްކެއްނެތެވެ. ފިޠްރަތުގެ ދީނުގައި ތިބި ބަޔަކީ، إِبْرَاهِيمُ ގެ މިއްލަތުގެ މީހުން ކަމުގައި ވުމާ އެކު، ތިމަންމެން މުސްލިމުން މި ވަނީ އެ މިއްލަތަށް ތަބާވެ، ހަމައެކަނި اللهُ އަށް ބޯލަނބައި ކިޔަމަންތެރިވެ، އެ إِلٰهއަށް އަޅުކަންކުރާ ބަޔަކު ކަމުގައެވެ. މި ފަދައިން ބުނެ، ހަމައެކަނި اللهُ އަށް އަޅުކަން ޚާލިޞްކުރާ ބަޔަކު ކަމުގައި ތިޔަބައިމީހުން ވެސް ވާށެވެ! ދަންނާށެވެ! اللهُ ގެ ދީނަށް އުޅުމަކީ، اللهُ އަށާއި، އެ إِلٰهُގެ ރަސޫލާ مُحَمَّدٌ އަށާއި، އެ ރަސޫލާއަށް ބާވައިލެއްވުނު ވަޙީއަށާ އަދި، އެ إِلٰهُ ފޮނުއްވި އެންމެހައި ރަސޫލުންނަށާއި، ނަބިއްޔުންނަށާއި، އެ ރަސޫލުންނަށް ބާވައިލެއްވުނު ފޮތްތަކަށް އީމާންވެ، އިސްލާމްވެ، އެ إِلٰهُގެ އަމުރުފުޅުތަކަށް ބޯލަނބައި ކިއަމަންގަތުމެވެ. އަދި އެއީ، މީސްތަކުން އުޅުމަށް، އެންމެ ފަހުން، އެ إِلٰهُ އަމުރުކުރެއްވި ގޮތް ވެސް މެއެވެ. އަދި އެ ދީނެއްގެ މަތީގައި އެންމެހައި މީސްތަކުން އުފައްދަވައި، اللهُ  އެބައިމީހުން ދުނިޔެއަށް ނެރުއްވި ފިޠްރަތުގެ ދީނަކީ އިސްލާމް ދީން ކަމުގައި ވާއިރު، އެ ދީނަށްވުރެން ވަކީން ރިވެތިކަން ބޮޑު ހެޔޮ ދީނެއް، މީސްތަކުންނަށް ޓަކައި ވޭހެއްޔެވެ؟ އަދި، اللهُ ގެ ޙަޟްރަތުން ފޮނުއްވާ ހިދާޔަތާއި އިރްޝާދަށްވުރެން މޮޅު ހިދާޔަތަކާއި އިރްޝާދެއް މީސްތަކުންނަށް ޓަކައި ވޭހެއްޔެވެ؟ ނުވާކަން ހަމަ ކަށަވަރެވެ. ވީމާ، އެ ދީނަށް ތަބާވެ އެ ދީނުގައި އަންގަވައިފައިވާ ގޮތަށް އެންމެހައި މީސްތަކުން އުޅޭހުށިކަމެވެ![165] އަދި ދަންނާށެވެ! ނަޞާރާއިންގެ ތެރެއިން މީހަކަށް ލިބޭ ދަރިއަކަށް ހަތް ދުވަސް ވެއްޖެ ނަމަ، އެބައިމީހުންގެ ފައްޅިތަކުގެ ތެރެއިން ފައްޅިއަކަށް އެ ކުއްޖާ ގެންގޮސް، އެ ތާނގައިވާ ފެންގަނޑަކަށް އެ ކުއްޖާ ގަންބައި އެ ކުއްޖަކު ބެޕްޓައިޒްކުރެއެވެ. އެއީ، ނަޞާރާއިންގެ މީހަކަށް އެ ކުއްޖާ ހަދައި އެބައިމީހުންގެ ދީނަށް އެ ކުއްޖާ ވެއްދުމަށެވެ. އަދި ކުދީން ޚިތާނުކުރުމަކީ، ޠާހިރުކުރުމެއް ކަމުގައި ވުމާއެކު ވެސް، ޚިތާނުކުރުމުގެ ބަދަލުގައި، ނަޞާރާއިންގެ ދަރީން ފެންގަޑެއްގެ ތެރެއަށް ގަންބަނީ، ފާފަތަކުން ޠާހިރުކޮށް، އެ ކުދީން ސާފުކުރުމަށް ޓަކައި ކަމުގައި ވެސް އެބައިމީހުން ބުނެއެވެ. ވުމާއެކު، އެ ކަން ކޮށް ނިމިއްޖެ ނަމަ އެބައިމީހުން ބުނެއެވެ. މިހާރު، ހަމަކަށަވަރުން ވެސް ފުރިހަމަ ނަޞްރާނީއަކަށް އެ ކުއްޖާ ވެއްޖެއެވެ. އެހެންކަމުން، ނަޞާރާއިންގެ އެ ވާކަތަކަށް ރައްދުދެއްވައި، ފާފަތަކުން ޠާހިރުވެ ސާފުވެވެނީ، އިސްލާމް ދީން ޤަބޫލުކޮށް، އެ ދީނުގެ ކުލައިން ކުލަޖެހުމުންކަން އަންގަވައި، اللهُ  މި އާޔަތް ބާވައިލެއްވިކަމުގައި ރިވާވެގެންވެއެވެ.[166]","[165]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدَّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقِرْنِي\n[166]- الْجَامِعُ لِأحْكَامِ الْقُرْآنِ لِلإْمَامِ الْقُرْطُبِي"],["(139) އަހްލުކިތާބީންނަށް، އިބަ ރަސޫލާ ވިދާޅުވާށެވެ! އޭ އަހްލުކިތާބީންނޭވެ! اللهُ ގެ އެއްކައުވަންތަކަން ތެދުހިތުން ޤަބޫލުކޮށް، ހުރިހައި އަޅުކަމެއް ވެސް، އެ إِلٰهއަށް ޚާލިޞްކުރުމާ މެދު، ތިޔަބައިމީހުން ތިމަންމެންނާ ދެކޮޅުވެރިވެ، ތިމަންމެންނަށްވުރެން ތިޔަބައިމީހުންގެ މާތްކަމާއި އިތުރުކަން ބޮޑުކަމުގައްޔާއި، އެ إِلٰهއީ، ހަމައެކަނި ތިޔަބައިމީހުންގެ إِلٰهُ ކަމުގައި ބުނެ ތިޔަބައިމީހުން، ތިޔަ ޖަދަލުކުރަނީހެއްޔެވެ؟ ދަންނާށެވެ! އަހުރެމެންނާއި ތިޔަބައިމީހުން ޚަލްޤުކުރެއްވީ، اللهُ އެވެ. އަހުރެމެންނާއި ތިޔަބައިމީހުންނަށް ރިޒްޤުދެއްވަނީ، އެ إِلٰهއެވެ. اللهُ އީ، އެންމެހައި ޢާލަމުތަކުގެ ވެރި އަދި އަހުރެމެންނާއި ތިޔަބައިމީހުންގެ ވެރި إِلٰهއެވެ. ވީއިރު، ތިޔަބައިމީހުންނަށް ވަކި ޚާއްޞަ ގޮތެއް އޮންނާންވީ ކީއްވެގެންހެއްޔެވެ؟ އަދި އަހުރެމެންނަށް ލިބޭނީ، އަހުރެމެން ކުރި ޢަމަލެއްގެ ޖަޒާއެވެ. އެއީ، ރަނގަޅުކަމެއް ނުވަތަ ނުބައި ކަމެއް ކަމުގައި ވިއަސް މެއެވެ. އަދި ތިޔަބައިމީހުންނަށް ލިބޭނީ، ތިޔަބައިމީހުން ކުރި ޢަމަލެއްގެ ޖަޒާއެވެ. އެއީ، ރަނގަޅުކަމެއް ނުވަތަ ނުބައި ކަމެއް ކަމުގައި ވިއަސް މެއެވެ. އަދި ތިމަންމެން މިވަނީ، އަޅުކަންކުރުމާއި ކިޔަމަންތެރި ވުމުގައި، اللهُ އަށް އިޚްލާޞްތެރިވެގެންވާ ބަޔަކު ކަމުގައެވެ. އަދި ތިމަންމެން، އެ إِلٰهއާ އެއްވެސް އެއްޗެއް ބައިވެރިކޮށް ޝިރްކުކޮށް، އެ إِلٰهُ ފިޔަވައި އެހެން އެއްވެސް ފަރާތަކަށް އަޅުކަމެއް ނުކުރާހުށީމެވެ.[167]","[167]- التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(140) އޭ އަހްލުކިތާބީންނޭވެ! ނުވަތަ ތިޔަބައިމީހުން ދޮގުހަދައިގެން އަހުރެމެންނާ ޖަދަލުކުރުމުގެ ގޮތުން ތިޔަ ބުނަނީހެއްޔެވެ؟ ހަމަކަށަވަރުން، إِبْرَاهِيمُ އާއި، إِسْمَاعِيلُ އާއި، إِسْحَاقُ އާއި، يَعْقُوبُ އާއި އެ ރަސޫލާގެ އަސްބާޠުން ތިއްބެވީ ޔަހޫދީންގެ ދީނުގައި ކަމަށް، ޔަހޫދީން އެ ބުނާ ބުނުމަކީ ކަނޑައެޅިގެން ހުރި ދޮގެކެވެ. އަދި އެ ހުރިހައި ނަބިއްޔުންނާއި ރަސޫލުން ތިއްބެވީ ނަޞާރާއިންގެ ދީނުގައި ކަމަށް، ނަޞާރާއިން އެ ބުނާބުނުމަކީވެސް ކަނޑައެޅިގެން ހުރި ދޮގެކެވެ. އެހެނީ، ތައުރާތާއި އިންޖީލު ބާވައިލެއްވުމުގެ ކުރީން، އެ ހުރިހައި ރަސޫލުންނާއި ނަބިއްޔުން ވަނީ، ދުނިޔެ ދޫކުރައްވައިފައި ކަން ކަށަވަރެވެ. އޭ ރަސޫލާއެވެ! އެ ވާހަކަތަކަށް ޖަވާބުދެއްވުމުގެ ގޮތުން، އިބަ ރަސޫލާ އެބައިމީހުންނަށްވިދާޅުވާށެވެ! ފަހެ، އެ ރަސޫލުންނާއި ނަބިއްޔުންގެ ދީން، ބޮޑަށް އެނގެނީ ތިޔަބައިމީހުންނަށް ހެއްޔެވެ؟ ނުވަތަ އެ ރަސޫލުންނާއި ނަބިއްޔުންގެ ދީން، ދެނެވޮޑިގަތުން ބޮޑީ، اللهُ  ހެއްޔެވެ؟ ހަމަކަށަވަރުން، ކީރިތި ޤުރްއާނުގައި، اللهُ  ވަޙީކުރައްވައި އަންގަވައިފައި ވަނީ، އެ ރަސޫލުންނާއި ނަބިއްޔުންނަކީ، اللهُ އަށް ފުރިހަމައަށް ކިޔަމަންތެރިވެވަޑައިގެން، ހުރިހައި ބާޠިލު ދީންތަކެއް ދޫކުރައްވައި، ހުރިހައި އަޅުކަމެއް ހަމައެކަނި اللهُ އަށް ޚާލިޞްކުރެއްވި މުސްލިމުން ކަމުގައެވެ. އަދި، إِبْرَاهِيمُ އާއި، إِسْمَاعِيلُ އާއި، إِسْحَاق ُއާއި، يَعْقُوبُ އާއި، އެ ރަސޫލާގެ އަސްބާޠުންނަކީ ޔަހޫދީންނެއް އަދި ނަޞާރާއިންނެއް ވެސް ނޫނެވެ. އަދި އެ ރަސޫލުންނާއި ނަބިއްޔުން ތިއްބެވީ، ބާޠިލުގެ މަގުތަކުން އެއްކިބާވެ، اللهُ  ބާވައިލެއްވި ޙަނީފިއްޔަ ދީނުގައެވެ. އަދި އެ ހުރިހައި ކަމަކަށް، އެ إِلٰهُ ހެކިވެވޮޑިގަންނަވާ ވާހަކަ، ތައުރާތާއި އިންޖީލުގައި ސާފުކޮށް ބަޔާންކުރައްވައިފައި ވާއިރު، އެ ކަން ފޮރުވައި ވަންހަނާކޮށް، އެ ރަސޫލުންނާއި ނަބިއްޔުންނަކީ، ޔަހޫދީން ކަމުގައި ބުނި މީހަކަށްވުރެން ބޮޑު އަނިޔާވެރިއަކީ ފަހެ ކާކުހެއްޔެވެ؟ ނުވަތަ އެ ރަސޫލުންނާއި ނަބިއްޔުންނަކީ ނަޞާރާއިން ކަމުގައި ބުނި މީހަކަށްވުރެން، ބޮޑު އަނިޔާވެރިއަކީ ވެސް، ފަހެ ކާކުހެއްޔެވެ؟ އަދި ތިޔަބައިމީހުން ދައްކާ ހުރިހައި ވާހަކަތަކަކާއި ކުރާ ހުރިހައި ޢަމަލުތަކަކާ މެދު، اللهُ  ޣާފިލުވެވޮޑިގެނެއް ނުވެތެެވެ. ވީމާ، ކޮންމެ މީހަކަށްމެ، ދުނިޔޭގައި އެ މީހަކު ކުޅަ ކަމެއްގެ ފުރިހަމަ ޖަޒާ، އެ މީހަކަށް އެ إِلٰهُ ދެއްވާނެތެވެ.[168]","[168]- اَلْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(141) ހަމަކަށަވަރުން، إِبْرَاهِيمُ އާއި، إِسْمَاعِيلُ އާއި، إِسْحَاقُ އާއި، يَعْقُوبُ އާ އަދި އެ ރަސޫލުންނާ ތަބާވި ޞާލިޙުންނަކީ، ތިޔަބައިމީހުންގެ ކުރީން ވޭތުވެ ގޮސްފައިވާ އުންމަތްތަކުގެ ތެރެއިން އުންމަތެއްގެ މީހުންނެވެ. އެބައިމީހުންނަށް ހުރީ އެބައިމީހުން ކުރި ޢަމަލެއްގެ ޖަޒާއެވެ. އަދި ތިޔަބައިމީހުންނަށް ހުރީ، ތިޔަބައިމީހުން ކުރި ޢަމަލެއްގެ ޖަޒާއެވެ. އަދި އެބައިމީހުން ކުރި ޢަމަލަކާ މެދު، ތިޔަބައިމީހުންނާ ސުވާލެއް ނުކުރެއްވޭނެތެވެ. އަދި ތިޔަބައިމީހުން ކުރި ޢަމަލަކާ މެދު، އެބައިމީހުންނަކާ ވެސް ސުވާލެއް ނުކުރެއްވޭނޭމެއެވެ. އެހެނީ، އެއްވެސް މީހަކަށް، އެ މީހަކު ކުޅަ ޢަމަލެއްގެ ޖަޒާ މެނުވީ، ނުލިބޭނެތެވެ. އަދި އެއްވެސް މީހަކު ކުޅަ ނުބައިކަމެއް، އެ ކަން ކުޅަ މީހާ ނޫން އެހެން މީހަކު އުފުލާކަށް ނުޖެހޭނެތެވެ. އަދި އެއްވެސް މީހަކަށް، އެ މީހެއްގެ އީމާންކަމާއި ތަޤްވާވެރިކަމުން މެނުވީ، ފައިދާއެއް ނުކުރާނެތެވެ. ދަންނާށެވެ! މިއާޔަތުން ދަލީލުލިބޭ ގޮތުގައި އެއްވެސް މީހެއްގެ ނަސަބުގެ މާތްކަމުން ނުވަތަ މަޤާމުގެ މަތިވެރިކަމުން، ޤިޔާމަތް ޤާއިމުވާ ދުވަހުން އޭނާއަށް ލިބޭނޭ އެއްވެސް ޚާއްޞަ ކަމެއް ނޯންނާނެއެވެ. އެހެނީ، ޤިޔާމަތް ޤާއިމުވާ ދުވަހުން، އެއްވެސް މީހަކަށް ފައިދާއެއް ކުރާނީ، އެ މީހަކު، اللهُ  އެއްކައުވަންތަކޮށް، އެ إِلٰهއަށް އީމާންވެ، އެ إِلٰهُ ފޮނުއްވި ރަސޫލުންނަށާއި، އެ ރަސޫލުންނަށް ބާވައިލެއްވުނު ފޮތްތަކަށް އީމާންވެ، ހަމައެކަނި އެ إِلٰهއަށް އަޅުކަންކުޅައުމުންނެވެ. އަދި ހަމަކަށަވަރުން، މީސްތަކުންގެ ގާތަށް، اللهُ  ފޮނުއްވި ރަސޫލުންގެ ތެރެއިން އެންމެ ރަސޫލަކު ވެސް ދޮގުކޮށް ކާފިރުވެއްޖެ މީހާ ދަންނާށެވެ! ފަހެ، އެ މީހަކު ހިމެނޭނީ އެންމެހައި ރަސޫލުންނަށް ކާފިރުވި މީހަކު ކަމުގައެވެ.[169] ފަހެ، اللهُ  ދެއްވި ވާގިފުޅުން، ކީރިތި ޤުރްއާނުގެ އެއްވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ  ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރު ކޮށްދެއްވުން ވެސް މެއެވެ.","[169]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(142) މުސްލިމުންނަށް ފުރައްސާރަކޮށް، މަލާމާތްކޮށް، އިސްލާމް ދީނަށް އިޢުތިރާޟުކުރުމުގެ ގޮތުން، ޔަހޫދީންނާއި، ނަޞާރާއިންނާއި، އެ ނޫން މީހުންގެ ތެރޭގައިވާ ހެޔޮ ނުވިސްނޭ ޖާހިލުންނާއި، މުނާފިޤުން ބުނާނެތެވެ. އިސްލާމް ދީނުގެ ކުރީކޮޅުގައި، بَيْتُ الْمَقْدِس ޤިބްލައެއްގެ ގޮތުގައި ބަލައިގެން އެތައް ދުވަހެއް ވާނދެން މުސްލިމުން ނަމާދުކުރުމަށް ފަހު، بَيْتُ الْمَقْدِسގެ ބަދަލުގައި، އެހެން ފަރާތަކަށް ކުރިމަތިލައިގެން ތިބެ، މުސްލިމުން ނަމާދުކުރާންފެށީ ކޮން ސަބަބަކާހުރެ ބާވައެވެ! އޭ ރަސޫލާއެވެ! އިބަ ރަސޫލާ އެބައިމީހުންނަށް ވިދާޅުވާށެވެ! މަޝްރިޤާއި މަޣްރިބާ އަދި އެ ދެމެދުގައި ވާހައި ތަނެއް މިލްކުވެގެންވަނީ، ހަމައެކަނި اللهُ އަށެވެ. އެހެންކަމުން، އެ إِلٰهُގެ މިލްކުވެރިކަމުގެ ދަށުގައިނުވާ އެއްވެސް ފަރާތެއް އަދި ތަނެއް ވެސް ނުވެއެވެ. ފަހެ، اللهُ ގެ އަޅުތަކުންގެ ތެރެއިން، އެ إِلٰهُ އެދިވޮޑިގެންނެވި މީހަކަށް ސީދާ ތެދުމަގަށް މަގުދައްކަވައި، އެ މަގުން ހިނގުމުގެ ތައުފީޤު، އެ إِلٰه އެ މީހަކަށް ދެއްވަތެވެ. ދަންނާށެވެ! މި އާޔަތުން އެނގި ސާބިތުވާ ގޮތުގައި، މުސްލިމުން ކުރާ ހުރިހައި ކަމެއްގައި ވެސް، اللهُ ގެ އަމުރުފުޅަށް ކިޔަމަންތެރިވާން އެބައިމީހުންނަށް ޖެހެއެވެ. ވުމާއެކު، اللهُ  އަމުރުކުރެއްވި ކޮންމެ ކަމެއް މުސްލިމުން ކުރާނެތެވެ.[1] މި އާޔަތް ބާވައިލެއްވުނު ސަބަބު: ސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވުމަށް ފަހު، ސޯޅަ ނުވަތަ ސަތާރަ މަސް ދުވަސް ވާނދެން بَيْتُ الْمَقْدِسއާވީ ފަރާތަށް ކުރިމަތިލައްވައިގެން ހުންނަވައި ނަމާދުފުޅުކުރެއްވިއެވެ. އޭރު، އެ މާތް ރަސޫލާ އުންމީދުކުރައްވާ ގޮތަކަށް ވެފައި އޮތީ، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމެވެ. ވުމާއެކު سُورَةُ الْبَقَرَةގެ 144ވަނަ އާޔަތް ބާވައިލައްވައި، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމަށް، ކައު އިތުރު ރަސޫލާއަށް اللهُ  އަމުރުކުރެއްވިއެވެ. އަދި كَعْبَةُ اللَّهِ ގެފުޅަށް ކުރިމަތިލައިގެން ތިބެ ނަމާދުކުރުމަށް މުސްލިމުންނަށް ވެސް އަމުރުކުރެއްވިއެވެ. ދެން އެއަށްފަހު، ކީރިތި ރަސޫލާއާއި އެ ރަސޫލާގެ އަޞްޙާބުން كَعْبَةُ اللَّهِ ގެފުޅަށް ކުރިމަތިލައްވައިގެން ތިއްބަވައި ނަމާދުފުޅުކުރައްވާން ފެއްޓެވުމުން ޔަހޫދީން ބުންޏެވެ. بَيْتُ الْمَقْدِسއާ ވީ ފަރާތަށް ކުރިމަތިލައިގެން ތިބެ ނަމާދުކުރި މުސްލިމުން އެ ޤިބްލައިން އަނބުރައިލީ ކޮންކަމެއްބާވައެވެ؟ އެ ފަދައިން އެބައިމީހުން ބުނުމުން، އެބައިމީހުންގެ އެ ބަހަށް ރައްދުދެއްވައި، މި އާޔަތް ބާވައިލެއްވުނު ކަމުގައި ރިވާވެގެންވެއެވެ.[2]","[1]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[2]-  اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(143) އޭ މުސްލިމުންނޭވެ! ޞައްޙަ ދީނުގެ މަގަށް ތިޔަބައިމީހުންނަށް ހިދާޔަތުދެއްވައި، ތިމަން إِلٰهُ ރުހިވޮޑިގަންނަވާ ޤިބްލައެއް ތިޔަބައިމީހުންނަށް ޓަކައި ލައްވައި، ގިނަގުނަ ނިޢުމަތްތައް ތިމަން إِلٰهُ ތިޔަބައިމީހުންނަށް ދެއްވީމެވެ. އަދި ހަމަ އެ ފަދައިން މެ، ތިމަން إِلٰهُ ތިޔަބައިމީހުން ލެއްވީ، އެންމެހައި އުންމަތްތަކުގެ ތެރެއިން އެންމެ ޢަދްލުވެރި، އެންމެ ހެޔޮލަފާ، އެންމެ މެދުމިން އުންމަތްކަމުގައެވެ. އެއީ، އެންމެހައި ރަސޫލުންނާ ޙަވާލުކުރެއްވުނު ރިސާލަތުވެސް، އެ ރަސޫލުންގެ އުންމަތްތަކުގެ އެންމެހައި މީސްތަކުންނަށް، އެ ރަސޫލުން ރައްދުކޮށްދެއްވި ކަމުގެ މައްޗަށް، އާޚިރަތް ދުވަހުން ހެކިވާ ބަޔަކު ކަމުގައި ތިޔަބައިމީހުން ވުމަށް ޓަކައެވެ. އަދި مُحَمَّدٌّ  ވެސް، އެ ރަސޫލާއާ ޙަވާލުކުރެއްވުނު ރިސާލަތު، އެ ރަސޫލާގެ ޒަމާނުން ފެށިގެން ދުނިޔެ ނިމެންދެން އަންނާނޭހައި ބަޔަކަށް ލިބޭނޭ ގޮތަށް މީސްތަކުންނަށް ރައްދުކޮށްދެއްވިކަމުގެ މައްޗަށް، އާޚިރަތް ދުވަހުން ހެކިވާ ހެކިވެރިއަކު ކަމުގައި އެ ރަސޫލާ ވުމަށް ޓަކައެވެ. އޭ ރަސޫލާއެވެ! އިބަ ރަސޫލާ ނަމާދުކުރައްވާ އިރު، މީގެ ކުރީން، އިބަ ރަސޫލާ ކުރިމަތިލައްވައި އުޅުއްވި ޤިބްލަކަމުގައިވާ بَيْتُ الْمَقْدِسُގެ ބަދަލުގައި، މައްކާގައިވާ كَعْبَةُ اللهِ ގެފުޅަށް ކުރިމަތިލައްވައިގެން ނަމާދުކުރެއްވުން ޝަރްޢުކުރެއްވީ، އިބަ ރަސޫލާއާ ތަބާވެ ކިޔަމަންވެ، އިބަ ރަސޫލާ ކުރިމަތިލައްވާ ފަރާތަކަށް ކުރިމަތިލައިގެން ތިބެ، ނަމާދުކުރަނީ ކޮން ބަޔަކު ކަން ހާމަކުރެއްވުމަށާއި، އެ ކަން ޤަބޫލުނުކޮށް މުރުތައްދުވަނީ ކޮން ބަޔަކު ކަން ވެސް ހާމަކުރެއްވުމަށް ޓަކައެވެ. ޝައްކެއްނެތެވެ. މުސްލިމުންގެ ޤިބްލައަކީ كَعْبَةُ اللهِ ގެފުޅުކަމުގައި ލައްވައި އެ ކަން އެ ގޮތަށް ޝަރްޢުކުރެއްވުމުން، އެ ކަން ޤަބޫލުނުކޮށް މުރްތައްދުވި މީހުންނަކީ، އީމާންކަން ބަލިކަށިވުމުގެ ސަބަބުން އެ ބަޔެއްގެ ހިތަށް ޝައްކުތައް ވަދެ، އެ ހިތްތަކުގައި ނިފާޤުކަމުގެ ބަލިމަޑުކަން އަށަގެންފައި ތިބި މީހުންނެވެ. އަދި ހަމަކަށަވަރުން، بَيْتُ الْمَقْدِسގެ ބަދަލުގައި، كَعْبَةُ اللهِ ގެފުޅަކީ މުސްލިމުންގެ ޤިބްލަކަމުގައި ލެއްވުމުން އެ ކަން ވެގެން ދިއައީ، މަގުފުރެދިފައިވާ މީހުންނަށާއި އީމާންކަން ބަލިކަށި މީހުންނަށް ނުހަނު ބޮޑު ކަމަކަށެވެ. ނަމަވެސް، اللهُ  އެ ބަޔަކަށް ތެދުމަގުދައްކަވައި އީމާންވުމުގެ ހެޔޮ ތައުފީޤުދެއްވި އިޚްލާޞްތެރި މުސްލިމުންނަށް އެ ކަން ވެގެން ދިއައީ ނުހަނު ލުއިފަސޭހަ ކަމަކަށެވެ. އޭ މުސްލިމުންނޭވެ! އަދި ތިޔަބައިމީހުން، اللهُ އަށް އީމާންވެ، އެ إِلٰهُގެ ރަސޫލާއާ ތަބާވެ، އަދި ތިޔަބައިމީހުންގެ ފުރަތަމަ ޤިބްލަ بَيْتُ الْمَقْدِسއާ ވީ ފަރާތަށް ކުރިމަތިލައިގެން ތިބެ ތިޔަބައިމީހުން ކުރި ނަމާދުތަކާއި، ތިޔަބައިމީހުން ކުރި އެހެނިހެން އަޅުކަން ގެއްލެނިކުރައްވާކަށެއް، اللهُ  އެދިވޮޑިއެއް ނުގަންނަވަތެވެ. ހަމަކަށަވަރުން، اللهُ އީ މީސްތަކުންގެ މައްޗަށް ނުހަނު އޯގާވަންތަ އަދި އެބައިމީހުންނަށް ގިނަގުނަ ރަޙްމަތްލައްވާ إِلٰهُ ކަން ކަށަވަރެވެ.[3] ދަންނާށެވެ! ޢަޤީދާގެ މައްސަލަތަކާއި، އަޅުކަމުގެ ކަންތައްތަކާއި، އެންމެހައި މުޢާމަލާތުތަކުގައި، އެންމެ މެދުމިން އުންމަތަކީ، مُحَمَّدٌ ގެ އުންމަތެވެ. އެހެނީ، ތައުރާތުގައިވާ ޙުކުމްތަކަށް ބަލާއިރު، މަސްކެއުމަށް ޓަކައި ކަތިލެވުނުކަމުގައި ވިއަސް، ގެރިބަކަރީގެ ސަރުބީގެ ތެރެއިން އެ ތަކެތީގެ މަހާ އެކުވެފައި ހުރުމުގެ ސަބަބުން ވަކީން ކަނޑައި ނުނެގޭ ގޮތަށް ހުންނަ ސަރުބީ ފިޔަވައި، އެހެން ސަރުބީ ބޭނުންކުރުން ޔަހޫދީންނަށް ޙަރާމްކުރެއްވުނެވެ. އަދި އަޅުކަންކުރުމަށް ޓަކައި ބިނާކުރެވި، އަޅުކަންކުރުމަށް ޚާއްޞަކުރެވިފައިވާ ތަންތަން ނޫން އެހެން ތަނެއްގައި އަޅުކަންކުރުން އެބައިމީހުންނަށް މަނާކުރެއްވުނެވެ. އަދި ފެން ނޫން އެހެން އެއްޗަކުން ޙަދަޘުއެރެގަތުން ވެސް އެބައިމީހުންނަށް މަނާކުރެއްވުނެވެ. ވުމާއެކު، ތައުރާތުގައިވާ ގިނަ ޙުކުމްތަކަކީ، އަދާކުރާން އުނދަގޫވެފައި އުފުލާން ނުހަނު ބުރަ ޙުކުމްތަކެކެވެ. އެއީ، އެބައިމީހުންގެ ކިބައިގައި ހުރި ހަރުކަށިކަމާއި ނުކިއަމަންތެރި ކަމުގެ ސަބަބުން، އެބައިމީހުންނަށް، اللهُ  ކަނޑައެޅުއްވި ޢުޤޫބާތެކެވެ. ނަމަވެސް، اللهُ ގެ ނަންފުޅުގަނެވި، ބިސްމިކިއައިގެން ކަތިލެވޭ ގެރިބަކަރީގެ ހުރިހައި ސަރުބީއެއް ބޭނުންކުރުން މުސްލިމުންނަށް ހުއްދަކުރެއްވުނެވެ. އަދި ކޮންމެ ތަނެއްގައި ތިބެ ނަމާދުކުރުން ވެސް މުސްލިމުންނަށް ހުއްދަކުރެއްވުނެވެ. އެއީ، ނަޖިހެއް ނެތް ޠާހިރު ތަނެއް ކަމުގައި އެ ތަން ވާ ނަމައެވެ. އަދި ބިމުގެ ވެލީން، ޙަދަޘުއެރެގަތުން މުސްލިމުންނަށް ހުއްދަކުރެއްވުނެވެ. އެއީ، ނަޖިހެއް ނެތް ޠާހިރު ވެއްޔެއް ކަމުގައި އެ ވެލި ވާނަމައެވެ. ވުމާއެކު، ކީރިތި ޤުރްއާނުގައިވާ ޙުކުމްތަކަކީ ތައުރާތުގައި ވާފަދަ ހަރުކަށި ޙުކުމްތަކެއް ވެސް ނޫނެވެ. އަދި އިސްލާމް ދީނަކީ ނަޞާރާ ދީން ފަދަ ދީނެއް ވެސް ނޫނެވެ. އެހެނީ، އެ ދީނުގައިވާ ގޮތުން، މީހަކު މަރައިފި ނަމަ، ޤިޞާޞުހިފުމެއް ނެތި، އޭނާއަށް ޢަފޫކުރުން ނޫން އެހެން ގޮތެއް ނުވެއެވެ. ނަމަވެސް، އިސްލާމް ދީނުގައި اللهُ  ވަނީ، މަރުގެ ބަދަލުގައި ޤިޞާޞުހިފުމާއި، ދިޔަނެގުމާއި، ޢަފޫކުރުމާއި، މި ތިން ގޮތުން ކުރެ މަރުވި މީހާގެ ވާރުތަވެރީން ބޭނުން ގޮތެއް އިޚްތިޔާރުކުރުން ހުއްދަކުރައްވައިފައެވެ. ވުމާއެކު، ކީރިތި ޤުރްއާނުގައިވާ ޙުކުމްތަކަކީ އިންޖީލުގައި ވާފަދަ، ލުއި ޙުކުމްތަކެއް ވެސް ނުމެނޫންމެއެވެ. އަދި ކިއެއްތަ! އެންމެހައި ރަނގަޅު ޠާހިރު ކާބޯތަކެއްޗާއި، އުނުފޭރާމާއި، ރަނގަޅު އެންމެހައި ކަންތައްތައް، އިސްލާމް ދީނުގައި މުސްލިމުންނަށް ޙަލާލުކުރައްވައި، ގެއްލުންހުރި ތަކެއްޗާއި ފާޙިޝު ޢަމަލުތައް އެބައިމީހުންނަށް ޙަރާމްކުރައްވައި، އިސްލާމީ އުންމަތަކީ މެދުމިން އުންމަތެއް ކަމުގައި، ﷲُ  ލެއްވިއެވެ. އަދި ނަޞާރާއިން، عِيسَى އަށް ޢިއްޒަތާއި ޝަރަފު އެރުވުމުގެ ގޮތުން، إِلٰهُ ވަންތަކަމުގެ ދަރަޖައަށް އެ ރަސޫލާ ގެންދިއަ ފަދައިން، ރަސޫލުންނަށް ޢިއްޒަތާއި ޝަރަފު އެރުވުމުގެ ގޮތުން އެއްވެސް ރަސޫލަކު، إِلٰهُ ވަންތަކަމުގެ ދަރަޖައަށް، މުސްލިމުން ގެންގޮސްފައެއް ނުވެއެވެ. އަދި ނުވެސް ގެންދާނެއެވެ. އަދި ބައެއް ނަބިއްޔުން ޝަހީދުކޮށް، އަނެއްބައި ނަބިއްޔުންނާ މެދު ހަރުކަށިކޮށް ކަންތައްކޮށް، ނަބިއްޔުންގެ މެދުގައި ނުހަނު ތަފާތުކޮށް، ޔަހޫދީން ކަންތައްކުރި ފަދައިން، އެއްވެސް ނަބިއްޔަކާ މެދު ތަފާތުކުރުމަކީ މުސްލިމުން ކުރާ އަދި ކުރާނެ ކަމެއް ވެސް ނޫނެވެ. މި އާޔަތް ބާވައިލެއްވި ސަބަބު: މި އާޔަތުގައި އަންގަވައިފައި މިވާ، ﱡﭐﲀﲁﲂﲃﲄ ﲅﱠ މާނައީ: “ތިޔަބައިމީހުންގެ އީމާންތެރިކަން އަދި بَيْتُ الْمَقْدِسއާ ވީ ފަރާތަށް ކުރިމަތިލައިގެން ތިބެ ތިޔަބައިމީހުން ކުޅަ ނަމާދުތައް ގެއްލެނިކުރައްވާކަށް، اللهُ  އިރާދަކުރައްވައިފައެއް ނުވެއެވެ.] މި ބަސްފުޅު ބާވައިލެއްވި ސަބަބާ މެދު، ރިވާވެގެންވެއެވެ. ކީރިތި ރަސޫލާއަށާއި އެ ރަސޫލާގެ އަޞްޙާބުންނަށް، كَعْبَةُ اللَّهِ ގެފުޅަށް ކުރިމަތިލައްވައިގެން ނަމާދުފުޅުކުރައްވާން، اللهُ  އަމުރުކުރެއްވުމުން، އަޞްޙާބުން ދެންނެވިއެވެ. އޭ اللهُ ގެ ރަސޫލާއެވެ! بَيْتُ الْمَقْدِسއާ ވީ ފަރާތަށް ކުރިމަތިލައިގެން ނަމާދުކޮށްކޮށް ތިއްބައި މަރުވެގެންދިއަ، އަޅުގަނޑުމެންގެ އަޚުންނާ މެދު އޮތީ ކޮންގޮތެއްތޯއެވެ؟ މި ފަދައިން ދެންނެވުމުން މި އާޔަތް ބާވައިލެއްވުނުކަމުގައި ރިވާވެގެންވެއެވެ.[4]","[3]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[4]-  اَلْجَامِعُ لِأَحْكَامِ الْقُرْآنِ لِلْإِمِامِ الْقُرْطُبِي"],["(144) އޭ ރަސޫލާއެވެ! ޤިބްލައާ މެދު ވަކިގޮތެއް ކަނޑައަޅުއްވައި ވަޙީބާވައިލެއްވުމުގެ އިންތިޒާރުގައި ހުންނަވައިގެން، އުޑާދިމާއަށް ބައްލަވައި އިބަ ރަސޫލާގެ މޫނުފުޅު އެކި ފަރާތްފަރާތަށް އަނބުރުއްވަވާތަން، ހަމަކަށަވަރުން، ތިމަން إِلٰهُ ދެކެވޮޑިގެންވަމެވެ. ފަހެ ހަމަކަށަވަރުން، بَيْتُ الْمَقْدِسގެ ބަދަލުގައި އިބަ ރަސޫލާ ރުހިވަޑައިގަންނަވާނޭ އަދި އުފައުފުޅުކުރައްވާނޭ ޤިބްލައަކަށް، ތިމަން إِلٰهُ، އިބަ ރަސޫލާ ކުރިމަތިކުރައްވާހުށީމެވެ. އެ ޤިބްލައަކީ، ޙުރްމަތްތެރިކުރެއްވިގެންވާ كَعْبَةُ اللهِ ގެފުޅެވެ. ވީމާ، ޙުރްމަތްތެރި މައްކާގައިވާ كَعْبَةُ اللهِ ގެފުޅަށް ކުރިމަތިލައްވައިގެން ހުންނަވައި، އިބަ ރަސޫލާ ނަމާދު ކުރައްވާށެވެ! އޭ މުސްލިމުންނޭވެ! ކޮންމެ ތަނެއްގައި ތިޔަބައިމީހުން ވިއަސް، ނަމާދު ކުރާ އިރު ތިޔަބައިމީހުން ވެސް كَعْبَةُ اللهِ ގެފުޅަށް ކުރިމަތިލާށެވެ! އަދި ހަމަކަށަވަރުން، އިބަ ރަސޫލާ ނަމާދުފުޅު ކުރައްވާ އިރު، بَيْتُ الْمَقْدِسގެ ބަދަލުގައި، كَعْبَةُ اللهِ ގެފުޅަށް ކުރިމަތިލެއްވުމަށް، ތިމަން إِلٰهُ ކުރެއްވި އަމުރުފުޅަކީ ޙައްޤު ތެދު އަމުރުފުޅެއް ކަން، ޔަހޫދީންނާއި ނަޞާރާއިންގެ ފޮތްތަކުން އެބައިމީހުންނަށް ރަނގަޅަށް އެނގޭނޭ ކަމީ ކަށަވަރު ކަމެކެވެ. އަދި ޤިބްލަ ބަދަލުކުރެއްވުމާ މެދު އިޢުތިރާޟުކޮށް، ޙައްޤަށް ފުރަގަސްދީ އުޅޭ މީހުންގެ ކަންތަކާ މެދު، اللهُ  ޣާފިލުވެ ވޮޑިގެނެއް ނުވެއެވެ. އެހެންކަމުން، އެ ކަންތައްތަކުގެ ފުރިހަމަ ސަޒާ އެބައިމީހުންނަށް އެ إِلٰهُ ދެއްވާނެތެވެ.[5] ދަންނާށެވެ! ސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވުމަށް ފަހު، ސޯޅަ ނުވަތަ ސަތާރަ މަސް ދުވަސް ވާނދެން بَيْتُ الْمَقْدِسއާ ވީ ފަރާތަށް ކުރިމަތިލައްވައިގެން ހުންނަވައި ނަމާދުފުޅުކުރެއްވިއެވެ. އޭރު، އެ މާތް ރަސޫލާ އުންމީދުކުރައްވާ ގޮތަކަށް ވެފައި އޮތީ، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމުވެ. ވުމާއެކު، މި އާޔަތް ބާވައިލައްވައި، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމަށް، ކައު އިތުރު ރަސޫލާއަށް، اللهُ  އަމުރުކުރެއްވިއެވެ.[6]","[5]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[6]-  اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(145) އަދި ނަމާދުކުރާ އިރު، كَعْبَةُ اللهِ ގެފުޅަށް ކުރިމަތިލުމަކީ، اللهُގެ ޙަޟްރަތުންއައި ޙައްޤު ތެދު ގޮތް ކަމުގެ މައްޗަށް، ކޮންމެފަދަ ހެއްކަކާއި ދަލީލެއް، އިބަ ރަސޫލާ ގެންނެވި ކަމުގައި ވިއަސް، ތައުރާތާއި އިންޖީލު ދެއްވުނު މީހުން، އިބަ ރަސޫލާގެ ޤިބްލައަށް ކުރިމަތިލައި އިބަ ރަސޫލާއާ ތަބާނުވާނޭ ކަން ކަށަވަރެވެ. އެއީ، އެބައިމީހުންގެ ކިބައިގައި ހުރި ދެކޮޅުވެރިކަމާއި ބޮޑާކަމުންނެވެ. އަދި މީގެފަހުން، އެބައިމީހުންގެ ޤިބްލައަށް ކުރިމަތިލެއްވުމުގައި ވިއަސް އަދި އެ ނޫން އެހެން ކަމެއްގައި ވިއަސް އެބައިމީހުންނާ ތަބާވެވަޑައިގަންނަވާނޭ ބޭފުޅަކު ކަމުގައި އިބަ ރަސޫލާ ނުވެއެވެ. އަދި ޔަހޫދީންނަކީ، ނަޞާރާއިންގެ ޤިބްލައަށް ކުރިމަތިލައި އެބައިމީހުންނާ ތަބާވާނޭ ބަޔަކު ކަމުގައި ނުވެއެވެ. އަދި ނަޞާރާއިންނަކީ، ޔަހޫދީންގެ ޤިބްލައަށް ކުރިމަތިލައި އެބައިމީހުންނާ ތަބާވާނޭ ބަޔަކު ކަމުގައި ވެސް ނުވެއެވެ. ސަބަބަކީ، ޔަހޫދީންގެ ނަޒަރުގައި ނަޞާރާއިންނަކީ ކާފިރުންނެވެ. އަދި ނަޞާރާއިންގެ ނަޒަރުގައި ޔަހޫދީންނަކީ ކާފިރުންނެވެ. އަދި ވަޙީގެ ޛަރީޢާއިން، ޙައްޤާއި ބާޠިލު ވަކިކޮށްދެނިވި ޢިލްމު، އިބަ ރަސޫލާއަށް ލިބިވަޑައިގަތުމުން، އިބަ ރަސޫލާ ހުންނެވީ ޙައްޤު ގޮތުގައި ކަން އެނގިވަޑައިގަތުމަށް ފަހު، ޤިބްލައާ އަދި އެ ނޫން އެހެން ކަމެއްގައި ވިއަސް، އަހްލުކިތާބީންގެ އެދުމާ އެއްގޮތަށް ކަންތައްކުރައްވައި އެބައިމީހުންނާ ތަބާވެވަޑައިގެންފި ނަމަ، އިބަ ރަސޫލާ ވެވަޑައިގަންނަވާހުށީ އަމިއްލަ ނަފްސަށް އަނިޔާވެރިވާ މީހުންގެ ތެރެއިންކަން ކަށަވަރެވެ. ދަންނާށެވެ! މި އާޔަތުގައި މުޚާޠަބުކުރެއްވިފައި ވަނީ ކީރިތި ރަސޫލާއާ ކަމުގައި ވިއަސް، މިއީ މުޅި އިސްލާމީ އުންމަތަށް އައިސްފައިވާ އިލާހީ އަމުރުފުޅުކެވެ.[7]","[7]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(146) ތިމަން إِلٰهُ، އެ ބަޔަކަށް ތައުރާތު ދެއްވި ޔަހޫދީންގެ ޢިލްމުވެރީންނާ އަދި އެ ބަޔަކަށް އިންޖީލު ދެއްވި ނަޞާރާއިންގެ ޢިލްމުވެރީން، އެބައިމީހުންގެ އުފަންދަރީން ދަންނަ ފަދައިން، އިބަ ރަސޫލާއަކީ ޙައްޤު ރަސޫލަކު ކަން ދަންނާނެތެވެ. އަދި، އިބަ ރަސޫލާ ގެންނެވި ޤުރްއާނަކީ، اللهُ ގެ ޙަޟްރަތުން ބާވައިލެއްވިގެންވާ ފޮތެއް ކަމާއި، އެ ފޮތުގައި ވަނީ ޙައްޤު ތެދު ގޮތް ކަން ވެސް ދަންނާނެތެވެ. އެއީ، އެ ދެބައިމީހުންގެ ތެރެއިން ކޮންމެ ބަޔެއްގެ ފޮތުގައި ވެސް، مُحَّمَدٌّ ގެ ސިފަފުޅުތައް ލިޔެވި ބަޔާންވެފައި ވާތީއެވެ. އަދި ހަމަކަށަވަރުން، އެ ކަންކަން އެބައިމީހުންގެ ފޮތްތަކުން ރަނގަޅަށް އެނގިގެން ތިބެ މެ، އެބައިމީހުންގެ ގިނަ ޢިލްމުވެރީން އެ ކަންކަން ސިއްރުކޮށް ވަންހަނާކުރާ ކަން ކަށަވަރެވެ. އެއީ، އެބައިމީހުންގެ ކިބައިގައި ހުރި ދެކޮޅުވެރިކަމާއި ބޮޑާކަމުންނެވެ.[8] ދަންނާށެވެ! بَيْتُ الْمَقْدِسގެ ބަދަލުގައި މުސްލިމުންގެ ޤިބްލައަކީ كَعْبَةُ اللهِ ގެފުޅުކަމުގައި ލެއްވުން އެއީ، اللهُ ގެ ޙަޟްރަތުން އައި ޙައްޤު ތެދު ގޮތް ކަން ވެސް ޔަހޫދީންނާއި ނަޞާރައިންގެ ޢިލްމުވެރީން ރަނގަޅަށް ދަންނާނެތެވެ.","[8]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَتَفْسِيرُ تَيْسِيرِ الْكَرِيمِ الرَّحْمنِِ لِلْإمَامِ عَبْدِ الرَّحْمنِ السَّعْدِي"],["(147) އޭ ރަސޫލާއެވެ! كَعْبَةُ اللهِ ގެފުޅަށް ކުރިމަތިލައްވައިގެން ނަމާދުކުރެއްވުމާ ބެހޭ ގޮތުން، އިބަ ރަސޫލާއަށް ބާވައިލެއްވުނު ވަޙީ ބަސްފުޅުގައި އެ ވަނީ، އިބަ ރަސޫލާގެ ވެރި إِلٰهُ އެންގެވި ޙައްޤު ގޮތެވެ. ވީމާ، އިބަ ރަސޫލާއަށް ބާވައިލެއްވޭ ވަޙީ ބަސްފުޅުގައި ގަދައަށް ހިފަހައްޓަވާށެވެ! އަދި އެއްވެސް ޙާލެއްގައި، އެ ވަޙީ ބަސްފުޅާ މެދު ޝައްކުކުރާ މީހުންގެ ތެރެއިން އިބަ ރަސޫލާ ވެވަޑައިނުގަންނަވާށެވެ! ހަމަކަށަވަރުން، އިބަ ރަސޫލާ ހުންނެވީ ޙައްޤު ގޮތުގައެވެ. މަގުފުރެދިފައި ތިބީ އިބަ ރަސޫލާގެ ޢަދާވާތްތެރީންނެވެ.[9]","[9]-  اَلْجَامِعُ لِأحْكَامِ الْقُرْآنِ لِلْإمِامِ الْقُرْطُبِي وَالتَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي"],["(148) އަދި ކޮންމެ އުންމަތެއްގެ ބަޔަކަށް ވެސް، ނަމާދުކުރާ އިރު އެ ބަޔަކު ކުރިމަތިލާންޖެހޭ ޤިބްލައެއް ވެއެވެ. އަދި މުސްލިމުންގެ ކުރީގެ ޤިބްލަ ބަދަލުވި ނަމަވެސް، އެންމެ ބޮޑު އަދި އެންމެ މުހިންމު ކަމަކީ، އިސްލާމް ދީނުގައިވާ ގޮތަށް، ހެޔޮ ޢަމަލުތައް ފުރިހަމައަށް އަދާކުރުމާއި، ހެޔޮ ކަންތައްތަކަށް އަމުރުކުރުމާއި، ނުބައި ކަންތައްތަކުން ދުރުވުމާއި، ނުބައި ކަންތައްތައް ނަހީކުރުމުގައި، އެކަކަށް ވުރެން އަނެކަކު ކުރިއަރައި ދިއުމަށް ވާދަކުރުމެވެ. އޭ މުއުމިނުންނޭވެ! ވީމާ، ތިޔަބައިމީހުންގެ ތެރެއިން ކޮންމެ މީހަކު މެ، ހެޔޮ ކަންތައްތަކަށް އަމުރުކޮށް، ނުބައި ކަންތައްތައް ނަހީކޮށް، اللهُ ގެ މަގުގައި ހޭދަކޮށް، ހެޔޮ ޢަމަލުތައް ކުރުމުގައި އެކަކަށްވުރެ އަނެކަކު ކުރިއަރައި ދިއުމަށް އަވަސްވެގަންނާށެވެ! އަދި ދުނިޔަވީ ޙަޔާތުގައި، ތިޔަބައިމީހުން ކޮންމެ ތަނެއްގައި އުޅުނުކަމުގައި ވިއަސް، اللهُ  ތިޔަބައިމީހުން އެންމެން، ޤިޔާމަތް ދުވަހުން އެއްތަނަކަށް އެއްކުރައްވައި މަޙްޝަރުގެ މައިދާނަށް ޖަމާކުރައްވާނެތެވެ.އެއީ، އެންމެހައި މީސްތަކުންގެ ޙިސާބުބައްލަވައި ހެޔޮ ކަންތައްތައް ކުޅަ މީހުންނަށް ޘަވާބުދެއްވައި، ނުބައި ކަންތައްތައް ކުޅަ މީހުންނަށް ޢަޛާބުދެއްވުމަށް ޓަކައެވެ. ހަމަކަށަވަރުން، اللهُ އީ ކޮންމެ ކަމަކަށް ކުޅަދުންވަންތަ إِلٰهއެވެ.[10]","[10]-  التَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي  وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(149) އޭ ރަސޫލާއެވެ! އިބަ ރަސޫލާ ދަތުރުފުޅަކަށް ނުކުމެވަޑައިގަތުމަށް ފަހު، ދަތުރުފުޅުމަތީގައި ކޮންމެ ތަނެއްގައި ހުންވި ކަމުގައި ވިއަސް އަދި ކޮންމެ ތަނެއްގައި ޤާއިމުވެވަޑައިގެން ހުންނެވި ކަމުގައި ވިއަސް، ނަމާދުފުޅުކުރައްވަނީ ނަމަ، ޙުރްމަތްތެރިވެގެންވާ މައްކާގައިވާ ޙުރްމަތްތެރިކަން ބޮޑު، كَعْبَةِ اللهُ ގެފުޅަށް އިބަ ރަސޫލާ ކުރިމަތިލައްވާށެވެ! އަދި ހަމަކަށަވަރުން، އިބަ ރަސޫލާގެ ވެރި إِلٰهُގެ ޙަޟްރަތުން ބާވައިލެއްވުނު ވަޙީގައި، كَعْبَةُ اللهِ ގެފުޅަށް ކުރިމަތިލެއްވުމަށް އަމުރުކުރައްވައިފައި އެ ވަނީ ޙައްޤު ގޮތް ކަން ކަށަވަރެވެ. އަދި އެއީ، އިބަ ރަސޫލާއާއި އިބަ ރަސޫލާގެ އުންމަތުގެ މީހުންނަށް ޓަކައި ކަނޑައެޅުއްވުނު ޙައްޤު ޤިބްލަ ކަން ކަށަވަރެވެ. އަދި ތިޔަބައިމީހުން ޢަމަލުކުރާގޮތާއި އެ ޢަމަލުތަކާ މެދު، اللهُ  ޣާފިލުވެވޮޑިގެނެއް ނުވެއެވެ. ވީމާ، އެ ޢަމަލުތަކަށް ލިބެންވާ ޙައްޤު ޖަޒާ އެ إِلٰهُ ތިޔަބައިމީހުންނަށް ދެއްވާނެތެވެ.[11]","[11]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(150) އޭ ރަސޫލާއެވެ! އިބަ ރަސޫލާ ދަތުރުފުޅަކަށް ނުކުމެވަޑައިގަތުމަށް ފަހު، ދަތުރުފުޅުމަތީގައި ކޮންމެ ތަނެއްގައި ހުންވި ކަމުގައި ވިއަސް، އަދި ކޮންމެތަނެއްގައި ޤާއިމުވެވަޑައިގެން ހުންނެވި ކަމުގައި ވިއަސް، ނަމާދުފުޅުކުރައްވަނީ ނަމަ، ޙުރްމަތްތެރިވެގެންވާ މައްކާގައިވާ ޙުރްމަތްތެރިކަން ބޮޑު، كَعْبَةُ اللهِ ގެފުޅަށް އިބަ ރަސޫލާ ކުރިމަތިލައްވާށެވެ! އޭ މުސްލިމުންނޭވެ! އަދި ކޮންމެ ތަނެއްގައި ތިޔަބައިމީހުން ތިބިކަމުގައި ވިއަސް، ނަމާދުކުރާ އިރު ތިޔަބައިމީހުން كَعْبَةُ اللهِ ގެފުޅަށް ކުރިމަތިލާށެވެ! كَعْبَةُ اللهِ ގެފުޅަށް ކުރިމަތިލައިގެން ތިބެ ނަމާދުކުރުމަށް ތިޔަބައިމީހުންނަށް އެންގެވީ، އެއްވެސް ހަމައަކަށް ބަލައިލުމެއްނެތި، ދެކޮޅުވެރިވެ އަނިޔާވެރިވުމުގެ ގޮތުން، ތިޔަބައިމީހުންނާ ޖަދަލުކޮށް އުޅޭ ޔަހޫދީންނާއި މުޝްރިކުން ފިޔަވައި އެހެނިހެން މީސްތަކުންނަށް، ޤިބްލައާމެދު ތިޔަބައިމީހުންގެ މައްޗަށް ދައްކާނޭ އެއްވެސް ޙުއްޖަތެއް ދަލީލެއް ނުވުމަށް ޓަކައެވެ. ދަންނާށެވެ! ދީނުގެ ކަންތައްތަކުގައި، އެއްވެސް ހަމައަކަށް ބަލައިލުމެއް ނެތި ތިޔަބައިމީހުންނާ ދެކޮޅުވެރިވެ އަނިޔާވެރިވާ ޔަހޫދީންނާއި މުޝްރިކުންނަކީ، ކިތަންމެ ގިނަ ޙުއްޖަތްތަކަކާއި، ދަލީލުތަކަކާއި، ހެތިތަކެއް ފެނުނުކަމުގައި ވިއަސް، އެބައިމީހުންގެ ކިބައިގައި އެ ހުރި ދެކޮޅުވެރިކަމާއި އަނިޔާވެރިކަން ދޫކުރާނޭ ބައެއް ނޫނެވެ. އަދި ކިއެއްތަ! އެބައިމީހުންނަކަށް ޙައްޤު ގޮތް ވިސްނައެއް ވެސް ނުދެވޭނެތެވެ. ވީމާ، ތިޔަބައިމީހުންނާ ދެކޮޅުވެރިވެ އަނިޔާވެރިވާ ޔަހޫދީންނާއި މުޝްރިކުން ދެކެ ތިޔަބައިމީހުން ބިރުނުގަންނާށެވެ! އަދި އަނިޔާވެރިވާ އެހެން ބަޔަކު ދެކެ ވެސް، ތިޔަބައިމީހުން ބިރުނުގަންނާށެވެ! އަދި ތިމަން إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތަކުން ދުރުވެ ރައްކައުތެރިވެ، ހަމައެކަނި ތިމަން إِلٰهُ ދެކެ ތިޔަބައިމީހުން ބިރުވެތިވާށެވެ! ފަހެ، ތިޔަބައިމީހުންނަށް ޓަކައި، ތިމަން إِلٰهُ، ޤިބްލަ ބަދަލުކުރެއްވީ، ތިމަން إِلٰهُގެ ނިޢުމަތް ތިޔަބައިމީހުންގެ މައްޗަށް ފުރިހަމަ ކުރެއްވުމަށާއި، މުސްލިމުންނާ އަދި އެހެނިހެން އުންމަތްތަކުގެ މީހުންނާ ތަފާތުކުރައްވައި ވަކިކުރެއްވުމަށް ޓަކައެވެ. އަދި މީސްތަކުންނަށް ޓަކައި، ތިމަން إِلٰهُ ލެއްވި އެންމެ މާތް ޤިބްލަ ތިޔަބައިމީހުންނަށް ދެއްވުމަށް ޓަކައި ކަން ކަށަވަރެވެ. އަދި ތިމަން إِلٰهُ، ތިޔަބައިމީހުންނަށް ޓަކައި އެންމެ ފުރިހަމަ ޝަރީޢަތް ބާވައިލެއްވީ، ޙައްޤުގެ މަގަށް ހިދާޔަތު ލިބި، ތިޔަބައިމީހުން ތެދުމަގު ލިބިގަތުމަށް ޓަކައި ވެސް މެއެވެ.[12]","[12]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(151) އޭ ނަބީކަމާއި ރަސޫލުކަން ޚަތިމްކުރެއްވި ރަސޫލާގެ އުންމަތުގެ މުސްލިމުންނޭވެ! كَعْبَةُ اللهِ ގެފުޅަކީ، ތިޔަބައިމީހުންގެ ޤިބްލަކަމުގައި ލައްވައި، ތިމަން إِلٰهُގެ ނިޢުމަތް ތިޔަބައިމީހުންނަށް ފުރިހަމަ ކޮށްދެއްވީ، ޙައްޤާއި ބާޠިލު ވަކިކޮށް ބަޔާންކޮށްދެނިވި ކީރިތި ޤުރްއާނުގެ އާޔަތްތައް، ތިޔަބައިމީހުންނަށް ކިއަވައިވިދާޅުވެދެއްވައި އިއްވަވައިދެއްވާ ރަސޫލަކު ތިޔަބައިމީހުންގެ ތެރެއިން ތިޔަބައިމީހުންގެ ގާތަށް ތިމަން إِلٰهُ ފޮނުއްވި ފަދައިންނެވެ. އަދި އެ ރަސޫލާ ފޮނުއްވީ، ޝިރްކުގެ ނުބައިކަމުންނާއި ނުބައި އަޚްލާޤުން ތިޔަބައިމީހުން ޠާހިރުކުރެއްވުމަށެވެ. އަދި ކީރިތި ޤުރްއާނާއި، އެ ރަސޫލާގެ ސުންނަތާއި ޙިކްމަތް ތިޔަބައިމީހުންނަށް އުނގަންނަވައިދެއްވުމަށެވެ. އަދި އިސްވެ ދިޔަ ރަސޫލުންނާއި ނަބިއްޔުންގެ ޚަބަރުތަކާއި، އެ ރަސޫލުންނާއި ނަބިއްޔުންގެ އުންމަތްތަކާ ބެހޭ ވާހަކަތަކުގެ ތެރެއިން ތިޔަބައިމީހުން ދަންނަކަމުގައި ނުވާ ވާހަކަތަކާއި ކަންތައްތައް ތިޔަބައިމީހުންނަށް އުނގަންނަވައި ދެއްވުމަށް ޓަކައި ވެސް މެއެވެ.[13]","[13]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(152) އޭ މުސްލިމުންނޭވެ! ފަހެ، ތިޔަބައިމީހުން، ތިމަން إِلٰهއަށް އަޅުކަންކޮށް، ތިމަން إِلٰهއަށް ކިޔަމަންތެރިވެ، ތިމަން إِلٰهُ ހަނދުމަކޮށް އުޅޭށެވެ! އަދި ބަހާއި ޢަމަލުން، ތިމަން إِلٰهއަށް ޝުކްރުވެރިވާ ބަޔަކު ކަމުގައި ތިޔަބައިމީހުން ވާށެވެ! އަދި ތިމަން إِلٰهُ ދެއްވި ނިޢުމަތްތަކަށް އިންކާރުކޮށް، ދެކޮޅުހަދައި، ތިމަން إِلٰهއަށް ކާފިރުވާ ބަޔަކު ކަމުގައި ތިޔަބައިމީހުން ނުވާށެވެ! އޭރުން، ތިމަން إِلٰهُ ތިޔަބައިމީހުންގެ މަތީން ހަނދުމަކުރައްވައި، ތިޔަބައިމީހުންގެ ފާފަތައް ފުއްސަވައި، ތިޔަބައިމީހުންގެ މައްޗަށް، ދަރުމަވަންތަވެވޮޑިގަންނަވާހުށީމެވެ.[14]","[14]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(153) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ކެތްތެރިކަމުންނާއި ނަމާދު ޤާއިމުކުރުމުން، ތިޔަބައިމީހުންގެ ވެރި إِلٰهއަށް ކިޔަމަންތެރިވުމަށް ތިޔަބައިމީހުން ވާގިލިބިގަންނާށެވެ! އެހެނީ، ކެތްތެރިކަމުގެ ރިވެތި ސިފައިން ސިފަލިބިގަނެ، اللهُ  އަމުރުކުރެއްވި ފަދައިން ނަމާދު ޤާއިމުކުރާ މީހުންނަށް ދަތި އުނދަގޫ ކަމެއް ނޯންނާނެއެވެ. ހަމަކަށަވަރުން، اللهُ ގެ އަޅުތަކުންގެ ތެރެއިން އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުން ރައްކައުތެރިކުރައްވައި، އެބައިމީހުންނަށް ސީދާމަގަށް ތައުފީޤުދެއްވައި، ނުބައި ޢަމަލުތަކުން ދުރުކުރައްވައި، އެއްކިބާކުރައްވައި، ހެޔޮ ޢަމަލުކުރުމަށް ވާގިވެރިވެދެއްވުމުގައި، اللهُ  ވޮޑިގެންވަނީ ކެތްތެރީންނާ އެކުގައެވެ. ދަންނާށެވެ! ހުރިހައި ކަމެއް މިންވަރުކުރައްވަނީ ވެސް އަދި ހިންމަވައިދެއްވަނީ ވެސް اللهُ އެވެ. ވީމާ، ކުރާ ކޮންމެ ކަމެއްގައި މެ، اللهُ ގެ ޙަޟްރަތުން ތިޔަބައިމީހުން ވާގިއެދޭށެވެ! އަދި ކުރިމަތިވާ މުޞީބާތްތަކަށާއި ދިމާވާ ދަތި އުނދަގޫތަކަށް ތިޔަބައިމީހުން ކެތްތެރިވާށެވެ! އަދި އުރެދުންތަކާއި ފާފަތައް ދޫކޮށްލުމުގައްޔާއި، اللهُ އަށް ކިޔަމަންތެރިވެ އެންމެހައި އަޅުކަން، އެ إِلٰهއަށް ޚާލިޞްކުރުން މަތީ ދެމިތިބުމުގައި ވެސް ކެތްތެރިވާށެވެ! އެހެނީ، ކެތްތެރިކަމަކީ، އެންމެހައި ހެޔޮ ކަންކަމަށާއި ރަނގަޅު ކަންކަމަށް އަމުރުކުރާ ކަމެކެވެ. އަދި ދަތިތަކާއި އުނދަގޫތަކުން މިންޖުވެ، ތިމާ އެދޭ ކަންތައްތަކާއި ލޯބިވާ ކަންތައްތައް ޙާޞިލުވުމުގެ ތަޅުދަނޑިއަކީ ވެސް ކެތްތެރިކަމެވެ. އަދި ނަމާދު ޤާއިމުކުރުމުގެ މައްޗަށް ކެތްތެރިވުމާ މެދު ދަންނާށެވެ! اللهُ އަމުރުކުރެއްވި ފަދައިން ނަމާދު ޤާއިމުކުރެވޭ ނަމަ، ނުބައި ކަންތައްތަކާއި ފާފަތަކުން ދުރުވެގަނެވޭނެތެވެ. އެހެނީ، ނަމާދަކީ ފާޙިޝުކަންތައްތަކާއި މުންކަރާތްތަކުން އިންސާނާ ދުރުކޮށް ރައްކައުތެރިކޮށްދޭ ކަމެކެވެ. ޝައްކެއްނެތެވެ. ކެތްތެރިކަމާއި ނަމާދު ޤާއިމުކުރުމަކީ، ނަފްސުތަކަށް ހަމަޖެހުމާއި އުފައު ލިއްބައިދެނިވި ދެ ކަންތަކެވެ. އަދި ހަމަކަށަވަރުން، اللهُ  ވޮޑިގެންވަނީ ކެތްތެރި މުއުމިނުންނާއެކުގައެވެ. އެހެންކަމުން، އެ إِلٰهُ ރުހިވޮޑިގަންނަވާ މަގުން ހިނގުމަށް ޓަކައި އަޅުތަކުންނަށް ބޭނުންވާ ހެޔޮ ތައުފީޤާއި، އެހީތެރިކަމާއި، އެ ނޫން ހުރިހައި މަދަދެއް، އެ إِلٰهُ ދެއްވަނީ ހަމައެކަނި ކެތްތެރި މުއުމިނުންނަށެވެ. އަދި ދަންނާށެވެ! اللهُ ގެ އަޅުތަކުންގެ ތެރެއިން ކެތްތެރި މުއުމިނުންނާ އެކު ޚާއްޞަގޮތެއްގައި، އެ إِلٰهُ ވޮޑިގެންވާ ކަން މި އާޔަތުން ރަނގަޅަށް ސާބިތުވެއެވެ. އަދި ކެތްތެރި މުއުމިނުންނާ އެކު، އެ إِلٰهُ ވޮޑިގެންވުމަށް ކިޔަނީ ޚާއްޞަ މަޢިއްޔަތެވެ. އަދި އެ إِلٰهُގެ ޢިލްމުފުޅާއި ދެނެވޮޑިގަތުން އެންމެހައި ޚަލްޤުތަކުން ވަށާލައިގެންވުމަށް ކިޔަނީ ޢާންމު މަޢިއްޔަތެވެ.[15]","[15]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(154) އޭ މުއުމިންނޭވެ! اللهُ ގެ މަގުގައި ކުރެވޭ ހަނގުރާމަތަކުގައި ޝަހީދުވާ މީހުންނަކީ، އެ ނޫން ގޮތްގޮތަށް މަރުވާ މީހުން ފަދައިން މަރުވެފައިވާ ބަޔަކު ކަމުގައި ތިޔަބައިމީހުން ނުބުނާށެވެ! އަދި ކިއެއްތަ! އެ ފަދަ ޝަހީދުންނަކީ، اللهُ  މިންވަރުކުރައްވައިފައިވާ ގޮތެއްގެ މަތީން، ބަރްޒަޚުގެ ޢާލަމުގައި ޚާއްޞަ ދިރުމެއް ދެއްވައިފައިވާ ބަޔެކެވެ. ވީމާ، اللهُ  ފިޔަވައި އެހެން އެއްވެސް ފަރާތަކަށް، އެ ޝަހީދުން ދިރިތިބީ ކިހިނަކުން އަދި ކޮން ގޮތަކަށް ކަމެއް ނޭނގޭނެތެވެ. އަދި އެބައިމީހުން ދިރިތިބި ގޮތް، ތިޔަބައިމީހުންނަކަށް އިޙްސާސު ވެސް ނުކުރެވޭނެތެވެ. ދަންނާށެވެ! ޝަހީދުންނަކީ، ބަރްޒަޚުގެ ޢާލަމުގައި ޚާއްޞަ ދިރުމެއް ދެއްވައިފައިވާ ބަޔަކަށް ވުމާއެކު، އެ ތާނގެ ނިޢުމަތްތައް އެބައިމީހުންނަށް ލިބޭ ކަން މި އާޔަތުން ރަނގަޅަށް ސާބިތުވެއެވެ.[16]","[16] -  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(155) އަދި ހަމަކަށަވަރުން، ތިޔަބައިމީހުންގެ ކެތްތެރިކަން ހުރިގޮތް ބައްލަވައި އިމްތިޙާނުކުރެއްވުމަށް ޓަކައި، ތިމަން إِلٰهُ ތިޔަބައިމީހުންނަށް މުޞީބާތްތައް ކުރިމަތިކުރައްވާހުށީމެވެ. އެއީ، ޢަދުއްވުންގެ ފަރާތުން ތިޔަބައިމީހުންނަށް ކުރިމަތިވާ ބިރުވެރިކަމާއި، ބަނޑުހައިހޫނުކަމާއި، މުދައުހޯދުމާއި މުދަލަށް ލިބޭ ގެއްލުން ފަދަ ކަމެއްގައި ކުރިމަތިވާ ދަތިތަކާއި، ނުވަތަ އޭގެ ތެރެއިން އެތައް ކަމެއް މެދުވެރިކުރެއްވުމުންނެވެ. އަދި اللهُ ގެ މަގުގައި ޝަހީދުވުމުންނާއި، ބޮޑެތި ބަލިތަކާއި، ވަބާތައް ފެތުރި މީސްތަކުން މަރުވުމުންނެވެ. އަދި މޭވާއާއި ގޮވާމުގެ ބާވަތްތައް މަދުވެ ނުވަތަ ހަލާކުވެ ނެތިދިއުމުންނެވެ. އޭ ރަސޫލާއެވެ! މި ކަންކަމާ އަދި މި ނޫން ވެސް އިންސާނާއާ ކުރިމަތިވާ ތަފާތު މުޞީބާތްތަކާއި ހިތްދަތިވާފަދަ ކަންތައްތަކަށް ކެތްތެރިވާ މުއުމިނުންނަށް، ދުނިޔެއާއި އާޚިރަތުގައި ލިބޭނޭ ނިޢުމަތްތަކުގެ ވާހަކައިން، އުފައުވެރިކަމުގެ ޚަބަރު، އެބައިމީހުންނަށް އިބަ ރަސޫލާ ދެއްވާށެވެ![17]","[17]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(156) އަދި ދުނިޔެއާއި އާޚިރަތުގައި ގިނަގުނަ ނިޢުމަތްތައް ލިބޭނެ ކެތްތެރި މުއުމިނުންނަކީ، މުޞީބާތެއް ނުވަތަ ނުރުހެވޭ ކަމެއް ވިއަސް މެދުވެރިވެއްޖެ ނަމަ، ތެދުވެރިކަމާ އެކު ހިތުގެ އަޑީން، އަންނަނިވި ފަދައިން ބުނެ އުޅޭ މީހުންނެވެ. ހަމަކަށަވަރުން، ތިމަންމެން އުފެއްދެވީ، اللهُ އެވެ. ތިމަންމެންނީ، އެ إِلٰهُގެ އަޅުންނެވެ. ތިމަންމެންގެ އެންމެހައި ކަންތައްތައް މިލްކުވެގެންވަނީ، އެ إِلٰهއަށެވެ. އަދި ތިމަންމެންގެ ހުރިހައި ކަމެއް މެ ވަނީ، އެ إِلٰهُގެ ތަދްބީރުފުޅާއި އަމުރުފުޅުގެ ދަށުގައެވެ. އެހެންކަމުން، އެ إِلٰهُ އިރާދަކުރެއްވެވި ގޮތަކަށް ތިމަންމެންނާ މެދު، އެ إِلٰهُ ކަންތައްތައް ކުރައްވަތެވެ. އަދި ހަމަކަށަވަރުން، ޢަދަދުނުކުރެވޭހައި ގިނަގުނަ ނިޢުމަތްތައް ތިމަންމެންނަށް ދެއްވައި، ތިމަންމެންގެ މައްޗަށް، އެ إِلٰهُ އޯގާވަންތަވެވޮޑިގެން ވެއެވެ. އަދި މަރުވުމަށް ފަހު ތިމަންމެން އެނބުރިދާން ޖެހޭނީ އެ إِلٰهُގެ ޙަޟްރަތަށް ކަން ކަށަވަރެވެ. އެއީ، ޙިސާބުބެއްލެވި ޖަޒާލިބުމަށް ޓަކައެވެ.[18]","[18]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(157) ބަޔާންވެދިއަ ފަދަ ކެތްތެރި މުއުމިނުންނަކީ، މާތްވެގެންވާ މަލާއިކަތުންގެ އަރިހުގައި، އެބައިމީހުންގެ ވެރި إِلٰهُ، އެބައިމީހުންނަށް ތަޢުރީފުކުރައްވައި ޘަނާގެ ބަސްފުޅު ވަޙީކުރައްވާ މީހުންނެވެ. އަދި އެބައިމީހުންގެ ވެރި إِلٰهُގެ ޙަޟްރަތުން ބޮޑުވެގެންވާ ރަޙްމަތާއި ފާފަފުއްސެވުން އެބައިމީހުންގެ މައްޗަށް ހުރި ބަޔެކެވެ. އަދި ޙައްޤުގެ މަގަށް ހިދާޔަތު ލިބި، ތެދުމަގު ލިބިގެންވާ މީހުންނަކީ ވެސް، ހަމަ އެބައިމީހުންނެވެ.[19]","[19]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(158) ހަމަކަށަވަރުން، ޞަފާއާއި މަރްވާއަކީ، ގެފުޅުގެ ކައިރީގައިވާ، މީސްތަކުން ރަނގަޅަށް ދަންނަ ކުޑަ ދެ ފަރުބަދައެވެ. އަދި އެ ދެ ފަރުބަދަ ހިމެނެނީ، އެ ދެ ތާނގެ ކައިރީގައި، اللهُ އަށް ދުޢާކޮށް އަޅުކަންވެވޭ ތަންތަނުގެ ތެރެއިންނެވެ. ވީމާ، اللهُ  ވަނީ، އެ إِلٰهއަށް ކުއްތަންވުމުގެ ގޮތުން އެ ދެ ފަރުބަދައިގެ ދެމެދުގައި ހިނގައި ސަޢުޔުކުރުމަކީ އަޅުކަމެއްކަމުގައި ލައްވައިފައެވެ. އެހެންކަމުން، އެ ދެ ފަރުބަދައަކީ، ޙައްޖުގެ އަޅުކަމާއި ޢުމްރާގެ އަޅުކަމުގެ ޝިޢާރު ފައުޅުކުރުމަށް، اللهُ  ކަނޑައަޅުއްވައިފައިވާ ތަންތަނުގެ ތެރޭގައި ހިމެނޭ ދެ ތަނެވެ. ފަހެ، كَعْبَةُ اللهُ ގެފުޅަށް ގޮސް ޙައްޖުގެ އަޅުކަމާއި ޢުމްރާގެ އަޅުކަން އަދާކުރާ މީހާ، އެ ދެ ފަރުބަދައިގެ ދެމެދުގައި ހިނގައި ސަޢުޔުކުރުމަކީ އެ މީހާގެ މައްޗަށް ކުށެއް އޮތް ކަމެއް ނޫނެވެ. އަދި އެ މީހާ ފާފާވެރިވާނޭ ކަމެއް ވެސް ނޫނެވެ. އަދި ކިއެއްތަ! ޞަފާއާއި މަރްވާއާ ދެމެދު ސަޢުޔުކުރުމަކީ، ޙައްޖުގެ އަޅުކަމާއި ޢުމްރާގެ އަޅުކަން އަދަކުރާ މީހާގެ މައްޗަށް ވާޖިބުކަމެކެވެ. އަދި اللهُ އަށް އިޚްލާޞްތެރިވެ ހުރެ، ރަސޫލާގެ ސުންނަތާ އެއްގޮތަށް ސުންނަތް އަޅުކަމެއް ކިތަންމެ މަދުން ނަމަވެސް، އަދާކޮށްފި މީހާ ދަންނާށެވެ! ފަހެ ހަމަކަށަވަރުން، اللهُ އީ އެ ފަދަ ކޮންމެ އަޅުކަމަކަށް ޝުކްރުވެރިވެވޮޑިގަންނަވާ އަދި އެ ކަމަކަށް ގިނަގުނަ ޘަވާބުދެއްވާ އަދި އަޅުތަކުންގެ ޢަމަލުތައް މޮޅަށް ދެނެވޮޑިގެންވާ إِلٰهއެވެ. ވީމާ، އެ إِلٰهُ، އެ ޢަމަލުތައް ގެއްލެނިނުކުރައްވާނެތެވެ. އަދި އެއިން ޛައްރެއްގެ މިންވަރު ވިއަސް އުނިނުކުރައްވާނޭމެއެވެ. މި އާޔަތް ބާވައިލެއްވި ސަބަބު: އިސްލާމް ދީނުގެ ކުރީކޮޅުގައި ބައެއް މުސްލިމުންނަށް ހީވެފައި އޮތީ، ޞަފާއާއި މަރްވާއާ ދެމެދު ސަޢުޔުކުރުމަކީ، ޖާހިލިއްޔަ ޒަމާނުގެ ކަމެއްކަމަށެވެ. ވުމާއެކު، މި އާޔަތް ބާވައިލައްވައި، ޞަފާއާއި މަރްވާއާ ދެމެދު ހިނގައި ސަޢުޔުކުރުމަކީ، ޙައްޖުގެ އަޅުކަމާއި ޢުމްރާގެ އަޅުކަން އަދަކުރާ މީހާގެ މައްޗަށް ކުށެއް އަދި ފާފައެއް ވިއަސް އޮތް ކަމެއް ނޫން ކަމަށާއި، ސަޢުޔުކުރުމަކީ ވާޖިބު ކަމެއް ކަމުގައި، اللهُ  އަންގަވައިފައިވެއެވެ.[20] އަދި ދަންނާށެވެ! ޖާހިލިއްޔަ ޒަމާނުގައި މުޝްރިކުން އަޅުކަންކޮށް އުޅުނު ބުދެއް ޞަފާ ފަރުބަދައިގެ މަތީގައި ހުއްޓެވެ. އެ ބުދުގެ ނަމަކީ إسَافއެވެ. އަދި މަރްވާގެ މަތީގައި ވެސް އެ ފަދަ ބުދެއް ހުއްޓެވެ. އެ ބުދުގެ ނަމަކީ نَائِلَةއެވެ. ވުމާއެކު، ޞަފާއާއި މަރްވާއާ ދެމެދު އެބައިމީހުން ހިނގާ އިރު، ޞަފާ ފަރުބަދައަށް އަރައި އެ ތާނގައިވާ إِسَافُގައި ބީހި، މަރްވާއަށް އަރައި އެ ތާނގައިވާ نَائِلَةގައި ބީހިއުޅޭ ކަމުގައި ވިއެވެ. އެ ކަން އެހެން ހުރުމާ އެކު، އިސްލާމް ދީން އައިސް، މުސްލިމުންގެ މައްޗަށް ޙައްޖުވެ ޢުމްރާވުން ފަރްޟުކުރެއްވުމުން މުސްލިމުން ބުންޏެވެ. ތިމަންމެން ޞަފާއާއި މަރްވާއާ ދެމެދަކު ނުހިނގާނަމެވެ. އެހެނީ، އެ ތާނގައި ހިނގުމަކީ، ޝިރްކުގެ ޢަމަލެކެވެ. ތިމަންމެންނަށް އަމުރުކުރެއްވިގެންވަނީ، كَعْبَةُ اللَّهِ ގެފުޅުގައި ޠަވާފުކުރުމަށެވެ. އެހެންކަމުން، މުސްލިމުންގެ އެ ވާހަކަތަކާ ގުޅިގެން މި އާޔަތް ބާވައިލައްވައި ޞަފާއާއި، މަރްވާއާ ދެމެދު ހިނގުން މުސްލިމުންނަށް ޝަރްޢުކުރެއްވުނު ކަމުގައި، ރިވާވެގެންވެއެވެ.[21]","[20]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[21]-  اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(159) ހަމަކަށަވަރުން، مُحَمَّدٌ ގެ ރަސޫލުކަމާއި އެ ރަސޫލާއަށް اللهُ  ބާވައިލެއްވި ކީރިތި ޤުރްއާނަކީ ޙައްޤު ތެދު ފޮތެއް ކަމާއި އެ ފޮތުގައި ބަޔާންވެގެންވަނީ ޙައްޤު ތެދުމަގު ކަން، ތައުރާތާއި އިންޖީލުގެ ފައުޅުކަން ބޮޑު އާޔަތްތަކުގައި ޔަހޫދީންނާއި ނަޞާރާއިންނަށް ޓަކައި، اللهُ  ވަނީ ނުހަނު ސާފުކޮށް އަންގަވައި ބަޔާންކުރައްވައިފައެވެ. މި ކަންތައްތައް މިހެން ހުރުމާ އެކު ވެސް، އެބައިމީހުންގެ ތެރެއިން ގިނަ ޢިލްމުވެރީންނާއި، އެ ނޫން ވެސް އެތައް ބަޔަކު، مُحَمَّدٌ ގެ ސިފަފުޅުތަކާއި އެ ރަސޫލާގެ ރަސޫލުކަމުގެ ތެދުކަމާ ގުޅޭގޮތުން އެބައިމީހުންގެ ފޮތްތަކުގައި އައިސްފައިވާ އާޔަތްތައް މީސްތަކުންނަށް ސިއްރުކޮށް ވަންހަނާކުރިއެވެ. ދަންނާށެވެ! އެ ގޮތަށް ކަންތައް ކުރި ޔަހޫދީންނާއި ނަޞާރާއިންނަށް، اللهُ  ލަޢުނަތްލައްވައި، އެ إِلٰهُގެ ރަޙްމަތުން އެބައިމީހުން ބޭރުކުރައްވައި ދުރުކުރައްވާނެތެވެ. އަދި އެ إِلٰهُގެ ޚަލްޤުތަކުން ވެސް އެބައިމީހުންނަށް ލަޢުނަތްދޭނެތެވެ.[22]","[22]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(160) ނަމަވެސް، ބަޔާންވެދިއަ މީހުންގެ ތެރެއިން ބަޔަކު، ތިމަން اللهُގެ ޙަޟްރަތަށް ރުޖޫޢަވެ ތައުބާވެ، އެބައިމީހުންގެ ޢަމަލުތައް ރަނގަޅުކޮށް އިޞްލާޙުކޮށް، مُحَمَّدٌ ގެ ސިފަފުޅުތަކާއި އެ ރަސޫލާގެ ރަސޫލުކަމުގެ ތެދުކަމާ ގުޅޭގޮތުން އެބައިމީހުން ސިއްރުކޮށް ވަންހަނާކުރި ކަންތައްތައް ފައުޅުކޮށް ބަޔާންކޮށްފި ނަމަ، ފަހެ، އެ ފަދަ މީހުންނަކީ، ތިމަން إِلٰهُ އެބައިމީހުންގެ ތައުބާ ޤަބޫލުކުރައްވައި އެބައިމީހުންގެ ފާފަފުއްސަވައިދެއްވާނޭ މީހުންނެވެ. އަދި ހަމަކަށަވަރުން، ތިމަން إِلٰهއީ، އަޅުތަކުންގެ ތެރެއިން ތައުބާވާ މީހުންގެ ތައުބާ ޤަބޫލުކުރައްވާ، އެބައިމީހުންގެ ފާފަ ގިނަގިނައިން ފުއްސަވާ، ރަޙީމުވަންތަ إِلٰهއެވެ.[23]","[23]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(161) ހަމަކަށަވަރުން، އީމާންވުމަށް އިންކާރުކޮށް ދެކޮޅުހަދައި ކާފިރުވެ، ޙައްޤު ފޮރުވައި ސިއްރުކޮށް، ކާފިރުންކަމުގައިވާ ޙާލު މަރުވި މީހުންނަކީ، އެބައިމީހުންގެ މައްޗަށް، اللهُ ގެ ލަޢުނަތާއި، އެ إِلٰهُގެ މަލާއިކަތުންގެ ލަޢުނަތާ އަދި އެންމެހައި މީސްތަކުންގެ ލަޢުނަތް ހުރި މީހުންނެވެ. ވީމާ، އެބައިމީހުންނަކީ، اللهُ ގެ ރަޙްމަތުން ބޭރުކުރެއްވި ދުރުކުރެއްވިފައިވާ މީހުންނެވެ. އަދި އެ إِلٰهُގެ ރަޙްމަތުން އެބައިމީހުން ބޭރުކުރައްވައި ދުރުކުރެއްވުމަށް އެދިވަޑައިގެން މަލާއިކަތުން ދުޢާކުރައްވާނެތެވެ. އަދި އެންމެހައި މީސްތަކުން ވެސް އެބައިމީހުންނަށް ލަޢުނަތްލެއްވުމަށް އެދި ދުޢާކުރާނެތެވެ.[24]","[24]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(162) ބަޔާންވެދިއަ ފަދަ ކާފިރުންނަކީ، اللهُ ގެ ރަޙްމަތުން ބޭރުކުރެއްވި، ދުރުކުރެއްވި، އަބަދުގެ އަބަދަށް ލަޢުނަތް ލިބިގެންވާ ޙާލު، ނަރަކައިގައި ދެމިތިބޭނޭ މީހުންނެވެ. އެބައިމީހުންގެ ކިބައިން އެ ޢަޛާބު ކިތަންމެ ކުޑަ ހިނދުކޮޅަކަށް ވިއަސް ލުއި ނުކުރެއްވޭހުއްޓެވެ. އަދި އެބައިމީހުން ކުރި ކަންތަކާ މެދު ޢުޛްރުދެންނެވުމަށް ޓަކައި، ޤިޔާމަތް ދުވަހުން އެބައިމީހުންނަކަށް ކުޑަވެސް ފުރްޞަތެއް ނުދެއްވޭހުއްޓެވެ.[25]","[25]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(163) އޭ މީސްތަކުންނޭވެ! ތިޔަބައިމީހުންގެ إِلٰهއަކީ އެއްކައުވަންތަ اللهُ އެވެ. އެހެންކަމުން، އެ إِلٰهُގެ ޛާތުފުޅާއި، ނަންފުޅުތަކާއި، ސިފަފުޅުތަކާ އަދި، އެ إِلٰهُ ކުރައްވާ ހުރިހައި ކަމެއްގައި، އެ إِلٰهُ އެއްކައުވަންތައެވެ. އަދި، اللهُ އީ އެއްކައުވަންތަ إِلٰهُ ކަމުގައި ވުމާ އެކު، اللهُ  މެނުވީ އަޅުކަންކުރުން ޙައްޤުވެގެންވާ އެހެން އެއްވެސް إِلٰهއަކު ނުވެއެވެ. ވީމާ، ޚަލްޤުތަކުން ކުރާ ހުރިހައި އަޅުކަމެއް ޚާލިޞްކުރުން ވާޖިބުވެގެންވަނީ، ހަމައެކަނި اللهُ އަށެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު އެންމެހައި ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.[26] މި އާޔަތް ބާވައިލެއްވި ސަބަބު: މި އާޔަތާ سُورَةُ الْإِخْلاَص ބާވައިލެއްވުނު ސަބަބާ ގުޅޭ ގޮތުން ރިވާވެގެން ވެއެވެ. މުޝްރިކުންގެ ތެރެއިން ބަޔަކު، رَسُولُ اللهُ ގެ އަރިހަށް ގޮސް ދެންނެވިއެވެ. “އޭ مُحَمَّدُ بْنُ عَبْدِ اللهއެވެ! ތިބާގެ رَبُّގެ ނަސަބުފުޅު ވިދާޅުވެދެއްވަބައްލަވާށެވެ!] އެ ފަދައިން އެބައިމީހުން ދެންނެވުމުން، މި އާޔަތާއި سُورَةُ الْإِخْلاَص ބާވައިލެއްވުނު ކަމުގައި، އެ ދެބަފައިކަލުންނަށް اللهُ  ރުއްސުންލެއްވި އިބްނު ޢައްބާސު ރިވާކުރެއްވިއެވެ.[27] އަދި މުޝްރިކުން އެ ސުވާލުކުރިއިރު، އެބައިމީހުން އަޅުކަންކޮށްއުޅޭ 360 ބުދު ގެފުޅުތެރޭގައި ހުއްޓެވެ. ވުމާއެކު، ބުދަށް އަޅުކަންކުރުމަކީ ބާޠިލުކަމެއް ކަމާއި، اللهُ އީ، އެއްކައުވަންތަ إِلٰهُ ކަމާއި، އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު، اللهُ  މެނުވީ ނުވާކަން މި އާޔަތުގައި، اللهُ  ބަޔާންކުރެއްވިއެވެ.[28]","[26]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[27]-  مُسْنَدُ  الْإِمِامِ أَحْمَدَ بْنِ حَنْبَل\r[28]-  الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(164) ހަމަކަށަވަރުން، އުޑުތައް ހައްދަވައި އުފުއްލަވައި، އެ ތަންތަން ތަނަވަސް ކުރެއްވީ، اللهُ އެވެ. އަދި ބިމާއި އެ ބިމުގައިވާ ފަރުބަދަތައް ހެއްދެވީ، اللهُ އެވެ. އަދި އެ ބިމުގައި އުސް ތަންތަނާއި ހަމަ ތަންތަނާއި އަޑިގުޑަންތައް ލެއްވީ، اللهُ އެވެ. އަދި ކޯރުތަކާއި ކަނޑުތައް ލެއްވީ، اللهُ އެވެ. އަދި ރޭގަނޑުގެ ވަގުތާއި ދުވާލުގެ ވަގުތު ކުރުވެ ދިގުވެ، އަނދިރިކަމަށް ފަހު އަލިކަން، އަލިކަމަށް ފަހު އަނދިރިކަން އަންނަ ގޮތަށް، ރޭދުވާ ތަކުރާރުކުރައްވަނީ، اللهُ އެވެ. އަދި މީސްތަކުންނަށް ބޭނުންވާ ކާބޯތަކެއްޗާއި، އުނުފޭރާމާއި، ވިޔާފާރި މުދަލާ އަދި އެބައިމީހުންނަށް މަންފާކުރަނިވި އެ ނޫން އެހެނިހެން ތަކެއްޗައިގެން ކަނޑުގައި ދުވާ އުޅަނދުތައް ދުވަނީ، އެ إِلٰهُގެ މިންވަރުފުޅުގެ ދަށުންނެވެ. އަދި ވާރޭ ނުވެހުމުގެ ސަބަބުން، ބިން ހަނަފަސްވެ ވިނަތަކާއި ގަސްތައް މަރުވެ ހިކިފައި ވަނިކޮށް، އުޑުގެ ވިލާތަކުން ވެއްސަވާ ވާރޭގެ ސަބަބުން، ބިންގަނޑު ދިރި، ގަސްތައް ފަޅައި ދަނޑުތައް ހެދި، ނުހަނު ރިވެތި ފެހިކުލައިގެ ދަނޑުތަކަކަށް އެ ބިން ބަދަލުކުރައްވަނީ، اللهُ އެވެ. އަދި ތަފާތު ބާވަތްބާވަތުގެ ޖަނަވާރުތަކާއި، ފަނިފަކުސައާއި، އެ ނޫން ވެސް، އެންމެހައި ދިރޭ ތަކެތި އުފައްދަވައި ބިމުގެ ކަންކޮޅުތަކުގައި އެ ތަކެތި ލައްވައި ފަތުރުއްވަނީ، އެ إِلٰهއެވެ. އަދި ޚަލްޤުތަކުންނަށް ދެއްވާ ނިޢުމަތެއްގެ ގޮތުގައި، އެކިފަހަރު އެކިދިމަދިމާއިން ވައިޖެހޭގޮތް މެދުވެރިކުރައްވަނީ، އެ إِلٰهއެވެ. އަދި އުޑާއި ބިމާ ދެމެދު އެގޮތްމިގޮތަށް ހިނގަނިވި ގޮތުގައި ކިޔަމަންކުރެއްވިގެންވާ ވިލާތައް ލައްވަނީ އެ إِلٰهއެވެ. ފަހެ، މި ހުރިހައި ކަމެއްގައި މެ، اللهُ ގެ އަޅުތަކުންނަށް، އެ إِلٰهُ ދެއްވާ ގިނަގުނަ ނިޢުމަތްތަކުގެ މައްޗަށް ދަލީލުކުރާ ހެކިތައް ވެއެވެ. އަދި މިއިން ކޮންމެ ކަމެއްގައިމެ، اللهُ ގެ އެއްކައުވަންތަކަމުގެ މައްޗަށް ދަލީލުކުރާ ޙުއްޖަތްތަކާއި ހެކިތައް ވުމާ އެކު، މި ކަންކަން ހިނގާ ގޮތާ މެދު ވިސްނައި ފިކުރުކޮށް، އެ إِلٰهُ ދެއްވި ބުއްދީގެ ބޭނުން ހެޔޮގޮތުގައި ހިފާ ބަޔަކަށް، اللهُ  ވޮޑިގެންވާކަމާއި، އެ إِلٰهُގެ އެއްކައުވަންތަކަން ޔަޤީންވަނިވި ސާފު ހެކިތައް ވާކަން ކަށަވަރެވެ. ވީމާ، ޚަލްޤުތަކުން ކުރާ ހުރިހައި އަޅުކަމެއް ކުރުން ވާޖިބުވެގެންވަނީ، ހަމައެކަނި އެ إِلٰهއަށް ކަން ކަށަވަރެވެ.[29]","[29]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(165) އަދި އިސްވެދިއަ އާޔަތުގައި، اللهُ  ބަޔާންކުރެއްވި ހެކިތަކާއި ދަލީލުތައް، ރެއާއި ދުވާލު މީސްތަކުންނަށް ފެންނަމުންދާއިރު ވެސް، اللهُ  ފިޔަވައި ބުދުތަކާއި އެ ނޫން ވެސް އެކިއެކި މަޚްލޫޤުންނަށް އަޅުކަންކޮށް، އެ ފަރާތްތަކާއި ތަކެއްޗަކީ، اللهُ އާ އެއްފަދަ ފަރާތްތަކާއި، ތަކެތި ކަމުގައި ބަލައި، އެ ގޮތް ޤަބޫލުކޮށް، އެއީ، اللهُ އަށް ވާ ބައިވެރީން ކަމުގައި ބުނެ ޝިރްކުކުރާ ގިނަ ބަޔަކު މީސްތަކުންގެ ތެރޭގައި ވެއެވެ. އަދި اللهُ  ފިޔަވައި އެހެނިހެން ފަރާތްތަކަށް އަޅުކަންކުރާ މީހުން، އެބައިމީހުން އެ އަޅުކަންކުރާ ފަރާތްތަކަށް މާތްކޮށް ހިތައި ކިޔަމަންތެރިވެ ލޯބިކުރަނީ، اللهُ  ދެކެ އެބައިމީހުން ލޯބިވާ ފަދައިން މެއެވެ. ނަމަވެސް، ކާފިރުންގެ ބާޠިލު އިލާހުންތައް ދެކެ އެބައިމީހުން ލޯބިވާ ވަރަށް ވުރެން، اللهُ  ދެކެ މުއުމިނުން ލޯބިވާލެއް މާ ބޮޑެވެ. އެހެނީ، މުއުމިނުން، اللهُ  ދެކެ ވާ ލޯބި، އެބައިމީހުން ޚާލިޞްކުރަނީ، ހަމައެކަނި އެ إِلٰهއަށެވެ. އެއާ ޚިލާފަށް، މުޝްރިކުންގެ އިލާހުންތައް ދެކެ އެބައިމީހުންވާ ލޯބީގައި އެބައިމީހުން އަޅުކަންކުރާ ހުރިހައި ފަރާތެއް ހިމަނައެވެ. ދަންނާށެވެ! اللهُ  ފިޔަވައި އެހެން އެއްވެސް ފަރާތަކަށް އަޅުކަންކުރުން ޙައްޤުވެގެނެއް ނުވެއެވެ. އަދި ދުނިޔޭގެ ދިރިއުޅުމުގައި، اللهُ އާއި އެހެނިހެން ފަރާތްތައް ބައިވެރިކޮށް ޝިރްކުކޮށް، އަމިއްލަ ނަފްސަށް އަނިޔާވެރިވި މީހުންނަށް، އާޚިރަތް ދުވަހުން ލިބޭނޭ ޢަޛާބާއި ޖެހޭނޭ ދަތި ޙާލު އެބައިމީހުންނަށް ފެންނަ ހިނދު، ހުރިހައި ވެރިކަމަކާއި ބާރެއް މިލްކުވެވޮޑިގެންވަނީ، ހަމައެކަނި اللهُ އަށް ކަމާ އަދި ހަމަކަށަވަރުން، اللهُ އީ ގަދަފަދަވެގެންވާ ޢަޛާބުގެ ވެރި إِلٰهُ ކަން، އެބައިމީހުންނަށް އެނގި ޔަޤީންވެ ޤަބޫލުކުރާނެއެވެ. އަދި ދުނިޔޭގައި އުޅުނު އިރު، މުޝްރިކުންނަށް އެ ކަންކަން ޔަޤީންކުރެވުނު ނަމަ، އެ إِلٰهއާ އެއްވެސް އެއްޗެއް ބައިވެރިކޮށް ޝިރްކުކޮށެއް އެބައިމީހުންނެއް ނޫޅުނީހެވެ. އަދި ހަމަކަށަވަރުން، އާޚިރަތް ދުވަހުން، މުޝްރިކުންނަށް ޢަޛާބުދެއްވޭނޭ ވާހަކަ އައިސްފައިވާ ބަސްފުޅުތަކުގައި ވަނީ މުޅީން ވެސް ޙައްޤު ތެެދެވެ. އަދި އެ ދުވަހުން އެބައިމީހުންނަށް ޢަޛާބުދެއްވޭނޭ ކަން، ދުނިޔޭގައި އުޅުނު އިރު އެބައިމީހުންނަށް ޤަބޫލުކުރެވުނު ނަމަ، اللهُ  ފިޔަވައި އެހެން އެއްވެސް ފަރާތަކަށް އެބައިމީހުން އަޅުކަމެއް ނުކުރީހެވެ.[30]","[30]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(166) ދަންނާށެވެ! މުޝްރިކުންނަށް ލިބޭ ގަދަފަދަ ޢަޛާބު، އާޚިރަތް ދުވަހުން އެބައިމީހުންގެ ހަމަ ލޮލަށް ފެންނަ ހިނދު، اللهُ އަށް ޝިރްކުކުރުމުގައި، މީސްތަކުން އެ ބަޔަކާ ތަބާވެ އުޅުނު އިސް ވެރީން، އެބައިމީހުންނާ ތަބާވެ އުޅުނު އެންމެހައި މީސްތަކުންގެ ކިބައިން ބަރީއަވެގަންނާނެތެވެ. އަދި އެ ފަދަ އިސްވެރީން ބުނާނެތެވެ. اللهُ އަށް ޝިރްކުކުރުމުގައި، އަހުރެމެންނާ ތަބާވެ އުޅުނު މީހުންނާއި އަހުރެމެންނަކާ އެއްވެސް ގުޅުމެއްނެތެވެ. އަދި އާޚިރަތް ދުވަހުގެ ޢަޛާބު، އެ ދެބައި މީހުންނަށް ފެންނަ ހިނދު، ދުނިޔޭގައި އުޅުނު އިރު، اللهُ  އަށް ޝިރްކުކޮށް، އެ إِلٰهُގެ އަމުރުފުޅުތަކާ ޚިލާފަށް އުޅުމުގައި، އެ ދެބައިމީހުންގެ ދެމެދުގައި ހުރި އެންމެހައި ގުޅުންތައް މުޅީން ކެނޑިދާނެތެވެ. އަދި އެ ދުވަހުގެ ޢަޛާބުން މިންޖުވަނިވި ހުރިހައި ސަބަބަކާއި ވަސީލަތެއް ވެސް، އެ ދެބައިމީހުންގެ ކިބައިން ކެނޑިގެން ހިނގައިދާނެތެވެ.[31]","[31]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(167) އަދި ދުނިޔޭގައި އުޅުނު އިރު، އެބައިމީހުންގެ ވެރީންނާއި ބޮޑުންނާ ތަބާވެ، اللهُ އާ އެހެނިހެން ފަރާތްތައް ބައިވެރިކޮށް ޝިރްކުކޮށް އުޅުނު މުޝްރިކުން ޤިޔާމަތް ދުވަހުން ބުނާނެތެވެ. ދުނިޔެއަށް އެނބުރިދިއުމުގެ ފުރްޞަތެއް ތިމަންމެންނަށް ލިބޭނޭ ނަމަ، ތިމަންމެން ތަބާވެ އުޅުނު ބޮޑުންނާއި ވެރީން މިއަދު ތިމަންމެންގެ ކިބައިން ބަރީއަވެގަތް ކަން އިޢުލާނުކުރި ފަދައިން، ތިމަންމެން ވެސް އެބައިމީހުންގެ ކިބައިން ބަރީއަވެގެންވާ ކަން އިޢުލާނުކުރާނަމެވެ. އަދި މުޝްރިކުންނަށް ދެއްވޭ ގަދަފަދަ ޢަޛާބު، ޤިޔާމަތް ދުވަހުން، އެބައިމީހުންނަށް، اللهُ  ދައްކަވާ ފަދައިން، ދުނިޔޭގައި އެބައިމީހުން ކުޅަ ބާޠިލު ޢަމަލުތަކަކީ، އެބައިމީހުންގެ މައްޗަށް ހުރި އިންތިހާ ދަރަޖައިގެ ހިތާމަތަކެއް ކަމުގައި، ހަމަ އެ ދުވަހު އެބައިމީހުންނަށް ދައްކަވާނެތެވެ. އަދި ފަހަރެއްގައި ވެސް ނަރަކައިން ނުކުންނާނޭ ބަޔަކު ކަމުގައި އެބައިމީހުން ނުވެތެވެ.[32]","[32]-  الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَة الْعَرَبِيَّةِ السُّعُودِيَّة"],["(168) އޭ މީސްތަކުންނޭވެ! ތިޔަބައިމީހުންނަށް ޓަކައި، اللهُ  ބިމުގައި ލައްވައިފައިވާ ޖަނަވާރުތަކާއި، ގަސްގަހާގެއްސާއި، ފަތްޕިލާވެލީގެ ތެރެއިން ޙަލާލު ރަނގަޅު ތަކެތި، ތިޔަބައިމީހުން ޙަލާލު ރަނގަޅު ގޮތުގައި ހޯދައި، އެ ތަކެތި ތިޔަބައިމީހުން ކައިބޮއިއުޅޭށެވެ! އެހެނީ ހަމަކަށަވަރުން، ތިޔަބައިމީހުންނަށް ޓަކައި، ޙަލާލު ތަކެތި ކަމުގައި، އެ إِلٰهُ ލެއްވި ތަކެއްޗަކީ، އެ ތަކެތީގައި އެއްވެސް ގެއްލުމެއް އަދި ނަޖިސްކަމެއް ވިއަސް ނެތް ފައިދާހުރި ރަނގަޅު ޠާހިރު ތަކެއްޗެވެ. އަދި ތިޔަބައިމީހުން ޝައިޠާނާގެ ވަސްވާސްތަކަށް ހެއްލި، ތިޔަބައިމީހުން ކުރާ ޢަމަލުތަކާއި، ތިޔަބައިމީހުންގެ ކެއިން ބުއިމަށާއި، އެ ނޫން ކަންކަމަށް ބޭނުންކުރާ ތަކެތީގެ ތެރޭގައި ހިމެނޭ ޙަރާމް ބައެއް ތަކެތި އަމިއްލައަށް ޙަލާލުކޮށް، އަދި އެ ތަކެތީގެ ތެރޭގައި ހިމެނޭ ޙަލާލު ބައެއް ތަކެތި އަމިއްލައަށް ޙަރާމްކޮށް، اللهُ އަށް އުރެދި ނުކިއަމަންތެރިނުވާށެވެ! އަދި ޝައިޠާނާ ދައްކާ މަގުން ހިނގައި، ބިދްޢަތަކަށާއި ޝިރްކުގެ ޢަމަލުތަކަށް އަރައިގަނެ، ޝައިޠާނާގެ ފިއަވަޅުތަކަށް ތިޔަބައިމީހުން ތަބާނުވާށެވެ! އެހެނީ ހަމަކަށަވަރުން، އެ ޝައިޠާނާއަކީ ތިޔަބައިމީހުންނަށް ޓަކައި ހުރި، ފައުޅުވެ ބަޔާންވެގެންވާ ޢަދާވާތްތެރިއެކެވެ. ފަހެ ހަމަކަށަވަރުން، އެއްވެސް ބުއްދިވެރިއަކު، ތިމާއަށް ގެއްލުންދީ ތިމާ މަގުފުރައްދާން ގަދައަޅައި މަސައްކަތްކުރާ ޢަދާވާތްތެރި އެއްވެސް ފަރާތެއްގެ ބަސްއަހައި، އެ ފަދަ ފަރާތަކާ ތަބާއެއް ނުވާނެއެވެ.[33]","[33]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(169) ހަމަކަށަވަރުން، ޝައިޠާނާ ތިޔަބައިމީހުންނަށް އަމުރުކުރަނީ، ނުބައި ކަންތައްތަކަށާއި، ހުތުރުކަން ބޮޑު ފާޙިޝު ޢަމަލުތަކަށާއި، ފާފަތަކަށް އަރައިގަތުމަށެވެ. އަދި اللهُ  ބާވައިލައްވައިފައި ނުވާ ތަކެއްޗަކީ، އެ إِلٰهُ ބާވައިލެއްވި ތަކެތި ކަމުގައި ބުނެ، ދޮގުހެދުމަށް ވެސް ޝައިޠާނާ ތިޔަބައިމީހުންނަށް އަމުރުކުރެއެވެ. އަދި اللهُ ގެ ރަސޫލުންނަށް އެ إِلٰهُ ބާވައިލެއްވި ޝަރީޢަތުގައި، އެ إِلٰهُ ޙަލާލުކުރައްވައިފައިވާ ބައެއް ތަކެތި ތިޔަބައިމީހުން ޙަރާމްކުރަމުއެވެ. އަދި އެ إِلٰهُ ބާވައިލެއްވި ޝަރީޢަތުގައި، އެ إِلٰهُ ޙަރާމްކުރައްވައިފައިވާ ބައެއް ތަކެތި ތިޔަބައިމީހުން ޙަލާލުކުރަމުއެވެ. އެއީ، އެ ކަންކަން ހުއްދަކުރާ އެއްވެސް ޝަރްޢީ ދަލީލެއް، ޢިލްމެއް، ތިޔަބައިމީހުންނަށް ލިބިފައި ނެތި ތިބެގެންނެވެ.[34]","[34]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(170) އަދި اللهُ  ބާވައިލެއްވި ކީރިތި ޤުރްއާނުގައި އަންގަވައިފައިވާ އެންގެވުންތަކަށް ތަބާވެ، އެ ފޮތުގައިވާ އެންގެވުންތަކުން ހިދާޔަތު ލިބިގަނެ، އެ އެންގެވުންތަކުގެ އަލީގައި ތިޔަބައިމީހުން ހިނގާށެވެ! މި ފަދައިން، މަގުފުރެދިފައިވާ މީހުންގެ ގާތުގައި ތެދުވެރި އިޚްލާޞްތެރި މުއުމިނުން ބުނެފި ނަމަ، މަގުފުރެދިފައިވާ މީހުންގެ ގޮތަކީ، މުއުމިނުންގެ ނަސޭހަތް ޤަބޫލުނުކޮށް އެބައިމީހުންގެ ކާބަފައިން އުޅުނުގޮތަށް ޝިރްކުކުރުންމަތީ ދެމިތިބުމެވެ. އަދި ދެކޮޅުވެރިކަން ފައުޅުކުރާ ޙާލު، އެ ފަދަ މުޝްރިކުން މުއުމިނުންނަށް ބުނެތެވެ. އަހުރެމެން ތިޔަބައިމީހުންގެ ދީނަކަށް ތަބާއެއްނުވާނަމެވެ. އަދި ކިއެއްތަ! އަހުރެމެން ތަބާވާނީ، އަހުރެމެންގެ ކާބަފައިން އެ ގޮތެއްގެ މަތީގައި ވަނިކޮށް އަހުރެމެންނަށް ފެނުނު ގޮތަށެވެ. އަހުރެމެން ޤަބޫލުކުރާނީ އަހުރެމެންގެ ކާބަފައިންގެ ޢަޤީދާއެވެ. އަހުރެމެން ތަޤްލީދުކުރާނީ އަހުރެމެންގެ ކާބަފައިންނަށެވެ. މި ފަދައިން ބުނެ، މަގުފުރެދިފައިވާ މީހުން އެބައިމީހުންގެ ކާބަފައިންނާ އެ ތަބާވަނީ، މަގުފުރެދުމުން ދުރުވެވޭ ފަދަ ބުއްދިއެއް ލިބިފައިނުވާ ބަޔަކުކަމުގައި އެބައިމީހުންގެ ކާބަފައިން ވިއަސްހެއްޔެވެ؟ އަދި اللهُ ގެ ޙަޟްރަތުން އައިސްފައިވާ ތެދު މަގު އެދޭ ބަޔަކު ކަމުގައި އެ ކާބަފައިން ނުވިއަސްހެއްޔެވެ؟[35]","[35]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(171) އަދި އީމާންކަމަށާއި ތެދުމަގަށް ގޮވާމީހާއާއި އޭނާގެ ގޮވުމަށް އިންކާރުކޮށް ކާފިރުވާ މީހުންގެ މިސާލަކީ، ގެރި ބަކަރި ޖަމަލު ފަދަ ނަޢަމްސޫފިތަކަށް ދުރުންނާއި ގާތުން ގޮވައި، އެ ތަކެތި ބިރުގަންނަވަން މަސައްކަތްކުރާ، ގެރިބަކަރި ޖަމަލު ގެންގުޅޭ މީހެއްގެ މިސާލެވެ. އެހެނީ، އެ ތަކެތި ގެންގުޅޭ މީހާ، ހަރުއަޑުން އެ ތަކެއްޗަށް ގޮވައި އެ ތަކެތި ބިރުގެންނެވި ކަމުގައި ވިއަސް، އޭނާ ގޮވާ އަޑު ފިޔަވައި އެހެން އެއްވެސް އަޑެއް އެ ތަކެއްޗަކަށް ނުއިވެއެވެ. އަދި އެ އަޑު އިވުމުން، އެއްވެސް އެއްޗެއް ވިސްނި، އެ ކަމުން އެ ތަކެއްޗަށް ކުރާ އެއްވެސް ފައިދާއެއް ނޯވެއެވެ. ހަމަ އެ ފަދައިން މެ، ކާފިރުންނަކީ، ކަންފަތަށް އިވުނު ކަމުގައި ވިއަސް، ޙައްޤު ބަސް އެހުމުގައި ބީރުވެފައިވާ، ވާހަކަދައްކައި އުޅުނުކަމުގައި ވިއަސް، ޙައްޤު ބަސް ބުނުމުގައި މަންމަންވެފައިވާ، ޙައްޤަކީ ކޮބައިކަން އެނގެނިވި ދަލީލުތަކާއި ހެކިތައް ފެނުނުކަމުގައި ވިއަސް، ޙައްޤަކީ ކޮބައިކަން ދުށުމުގައި ކަނުވެފައިވާ ބަޔެކެވެ. ފަހެ އެބައިމީހުންނަކީ، ވިސްނައި ބުއްދިކޮށް އުޅޭ ބަޔަކު ނޫނެވެ. އެހެންކަމުން، ދެ ދުނިޔޭގެ ބާއްޖަވެރިކަން ލިބެނިވި މަގު އެބައިމީހުންނަކަށް ނުވިސްނެއެވެ. ވީމާ، އެންމެހައި ހެޔޮކަމަކުން އެބައިމީހުން އެ ވަނީ މަޙްރޫމުވެފައެވެ.[36]","[36]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(172) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިމަން إِلٰهُ، ތިޔަބައިމީހުންނަށް ދެއްވި ރަނގަޅު ޙަލާލު ތަކެތީން ތިޔަބައިމީހުން ކައިބޮއި އުޅޭށެވެ! އަދި ޙަލާލު ރަނގަޅު ކާބޯތަކެތި އަމިއްލައަށް ޙަރާމްކޮށް، ޙަރާމް ނުރަނގަޅު ކާބޯތަކެތި އަމިއްލައަށް ޙަލާލުކުރާ ކާފިރުން ފަދައިން ތިޔަބައިމީހުން ނުވާށެވެ! އަދި ތިޔަބައިމީހުންނީ، އިޚްލާޞްތެރިކަމާ އެކު، اللهُ އަށް އަޅުކަންކުރާ ބަޔަކު ކަމުގައި ވަނީ ނަމަ، ތިއަބައިމީހުންނަށް، އެ إِلٰهُ ދެއްވައިފައިވާ ގިނަގުނަ ނިޢުމަތްތަކަށް ޓަކައި، ތިޔަބައިމީހުންގެ ހިތުންނާއި، ދުލުންނާއި، ގުނަވަންތަކުން، އެ إِلٰهއަށް ތިޔަބައިމީހުން ޝުކްރުއަދާކުރާށެވެ![37]","[37]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(173) ހަމަކަށަވަރުން، ތިޔަބައިމީހުންގެ މައްޗަށް، اللهُ  ޙަރާމްކުރެއްވީ ތިޔަބައިމީހުންނަށް ގެއްލުންހުރި ތަކެއްޗެވެ. އެއީ، މުޅަ ތަކެއްޗާއި، ލެއާއި، އޫރުމަހާއި، اللهُ ގެ ނަންފުޅު ނޫން އެހެން ފަރާތެއްގެ ނަންގަނެ ކަތިލެވޭ ކޮންމެ އެއްޗެކެވެ. ނަމަވެސް، ފުރާނަ ސަލާމާތްކުރުމަށް ޓަކައި، اللهُ  ޙަރާމްކުރެއްވި ތަކެތީގެ ތެރެއިން އެއްޗެއް ކެއުމަށް ނުވަތަ ބުއިމަށް މީހަކަށް މަޖްބޫރުވެއްޖެ ޙާލަތެއްގައި، ހަމައެކަނި އެ މީހެއްގެ ފުރާނަ ސަލާމަތްކުރެވޭ މިންވަރަށް ކެއުމާއި ބުއިން، اللهُ  މުސްލިމުންނަށް ހުއްދަކުރައްވައިފައި ވެއެވެ. އެއީ، އެ إِلٰهُގެ އޯގާވަންތަކަމެވެ. ވީމާ، ނުކިޔަމަންތެރި ކަމެއް އަދި ހައްދުފަހަނަޅައި ދިއުމެއް ވެސް ނެތި، އެ إِلٰهُ ޙަރާމްކުރެއްވި އެއްޗަކުން ތިމާގެ ފުރާނަ ސަލާމަތް ކުރެވޭ މިންވަރުގެ އެތިކޮޅެއް ބޭނުންކުރުމަކީ، އެ ބޭނުންކުރާ މީހާ ފާފަވެރިވާނޭ ކަމެއްނޫނެވެ. ހަމަކަށަވަރުން، اللهُ އީ، އެ إِلٰهُގެ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.[38] ދަންނާށެވެ! ނަޢަމްސޫފީގެ ތެރެއިން ވިއަސް، ޝަރްޢީ އުޞޫލުތަކާ އެއްގޮތްވާ ގޮތުގެ މަތީން ކަތިލެވިފައިނުވާ ކޮންމެ އެއްޗެއް ހިމެނޭނީ މުޅަ ތަކެތީގެތެރެއިންނެވެ.","[38]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(174) ހަމަކަށަވަރުން، اللهُ  ބާވައިލެއްވި ތައުރާތާއި އިންޖީލުގައި، އެ إِلٰهُ ބަޔާންކުރައްވައިފައިވާ ޙައްޤު ވާހަކަތަކާއި، مُحَمَّدٌ ގެ ސިފަފުޅުތައް ސިއްރުކޮށް ވަންހަނާކޮށް، އެ ފޮތްތަކުގައިވާ އާޔަތްތައް ކުޑަ އަގަކަށް ވިއްކާ ނުވަތަ ގަންނަ ޔަހޫދީންނާއި، ނަޞާރައިންނާއި، އެ ނޫން ވެސް އެ ފަދަ ކޮންމެ ބަޔަކީ، އަލިފާން ނޫން އެހެން އެއްޗަކުން އެބައިމީހުންގެ ބަނޑު ފުރާ ބަޔަކު ނޫނެވެ. އަދި ޤިޔާމަތް ދުވަހުން، ކޯފާގެ ބަސްފުޅު ނޫން އެހެން ބަސްފުޅެއް، اللهُ  އެ ފަދަ މީހުންނަކަށް ވަޙީއެއް ނުކުރައްވާނެތެވެ. އަދި ކުފުރުވެރިކަމާއި ފާފަތަކުގެ ނުބައިކަމުން، اللهُ  އެބައިމީހުން ޠާހިރެއް ނުކުރައްވާނެތެވެ.އަދި އެބައިމީހުންނަށް ހުރީ ގަދަފަދަ ވޭންދެނިވި ޢަޛާބެވެ. ދަންނާށެވެ! ފަނާވެދަނިވި ދުނިޔޭގެ ވެރިކަމާއި، ޖާހާއި، މުދަލުގެ ބޭނުމުގައި އެ ފަދަ ޢަމަލުކުރާ ކޮންމެ މީހަކު މެ، ކައި ބަނޑަށް އެ އަޅަނީ ޙަރާމް ތަކެތި ފިޔަވައި އެހެން އެއްވެސް އެއްޗެއް ނޫނެވެ. އެ ކަމުގެ ސަބަބުން، ނަރަކައަށް ވަންނާން އެބައިމީހުންނަށް ޖެހޭނެތެވެ. އަދި އެ ތާނގައި އަލިފާން ނޫން އެހެން އެއްޗެއް ކައި، އެބައިމީހުންގެ ބަނޑަކަށް ނާޅާނެތެވެ.[39]","[39]-  الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(175) އިސްވެދިއަ އާޔަތުގައި ބަޔާންވެދިއަ ފަދައިން، ތެދު މަގު ދައްކައިދެނިވި ޙައްޤު ޢިލްމު ފޮރުވައި ވަންހަނާކުރާ މީހުންނަކީ، ހިދާޔަތުގެ ބަދަލުގައި މަގުފުރެދުން ގަނެ، ކުފްރުވެރިކަން އިޚްތިޔާރުކުރާ މީހުންނެވެ. ފާފަފުއްސެވުމުގެ ބަދަލުގައި ނަރަކަވަންތަ ވެރީންގެ ޢަމަލުތައްކޮށް، اللهُ ގެ ޢަޛާބު ގަނެ، ނަރަކައިގެ ޢަޛާބަށް ހުށަހޮޅިގަތް މީހުންނެވެ. ފަހެ، ޖަހަންނަމައިގެ އަލިފާނާއި އެ ތާނގެ ޢަޛާބުގައި ދެމިތިބުމަށް އެބައިމީހުންނަށް ކެތްކުރެވޭނީ ވެސް ކިހިނަކުންހެއްޔެވެ! ކެތްނުކޮށް ދާނީ ވެސް ކޮންތަނަކަށްހެއްޔެވެ! اللهُ  ދެއްވައިފާނޭ ޢަޛާބަކަށް އެއްވެސް ފަރުވާލެއް ނެތި އެބައިމީހުން އުޅޭ ކަހަލައެވެ. ވީމާ، ނަރަކަ ފިއަވައި އެހެން ތަނެއް އެބައިމީހުންނަށް ޙައްޤުވެގެން ވޭހެއްޔެވެ! އަދި اللهُ  ދެއްވައިފާނޭ ޢަޛާބަކަށް އެއްވެސް ޖެހިލުމެއްނެތި، ޙައްޤުފޮރުވައި ވަންހަނާކުރުމަށް އެބައިމީހުންނަށް ކެރުނުކަމާ މެދު އަޖައިބެއް ފަހެ ނުވޭހެއްޔެވެ! ދަންނާށެވެ! މި އާޔަތުން އެނގި ފައުޅުވަނީ ޙައްޤުފޮރުވައި ވަންހަނާކުރާ މީހުންނަށް ނަރަކައިގައި ހުރި ނިކަމެތިކަމާއި ޢަޛާބުގެ ބޮޑުކަމެވެ.[40] ދަންނާށެވެ! އިސްވެދިއަ ދެ އާޔަތް ބާވައިލެއްވުނީ ޔަހޫދީންގެ ބައެއް ޢިލްމުވެރީންނާއި އެބައިމީހުންގެ ތެރޭގައި ތިބި ބައެއް އިސްމީހުންނާ ބެހޭ ގޮތުން ކަމުގައި ރިވާވެގެން ވެއެވެ. އެހެނީ، مُحَمَّدٌ  ރަސޫލުކަމައިގެން ފޮނުއްވޭނެ ވާހަކައާއި އެ ރަސޫލާގެ ސިފަފުޅުތައް، اللهُ  ތައުރާތުގައި ބަޔާންކުރައްވައި ފައުޅުކުރައްވައިފައި ވުމާ އެކު ވެސް، އެބައިމީހުން އެ ކަންތައްތައް ވަންހަނާކޮށް ސިއްރުކޮށް، އެ ކަމުގެ މައްޗަށް އަގު ހިފައި އުޅުނު ކަމުގައި ވިއެވެ. އެ ކަން ހިނގި ގޮތަކީ، ޔަހޫދީންގެ ބޮޑުންގެ ތެރެއިން، كَعْبُ بْنِ الْأَشْرَف އާއި، مَالِكُ بْنِ الصَّيْف އާއި، حُيَيُّ بْنِ أَخْطَب ފަދަ ބޮޑުންނާ ތަބާވެ، އެބައިމީހުންގެ ބަސްއަހައި އުޅޭ ޔަހޫދީންގެ ޢާންމު މީހުންގެ އަތުން، އެ ބޮޑުންގެ މީހުން ހަދިޔާތައް ލިބިގަނެ، އެ ފަދަ ޙަރާމް ތަކެތީގެ ބޭނުންކޮށް އުޅުމެވެ. އެ ކަންތައްތައް އެ ގޮތަށް ހިނގަމުން ދަނިކޮށް، مُحَمَّدٌ  ރަސޫލުކަމައިގެން ފޮނުއްވުމުން، އެ ރަސޫލާއާއި އެ ރަސޫލާ ގެންވި ޝަރީޢަތުގެ ތެދުކަން މީސްތަކުންނަށް އެނގިއްޖެ ނަމަ، އެބައިމީހުންނަށް ލިބެމުންދިއަ ހަދިޔާތައް ލިބުން ހުއްޓިދާނޭ ކަމާ މެދު ބިރުގަނެ، ކީރިތި ރަސޫލާއާއި، އެ ރަސޫލާއަށް ދެއްވުނު ޝަރީޢާތާ ބެހޭ ގޮތުން ތައުރާތުގައި އައިސްފައިވާ ވާހަކަތައް މީސްތަކުންނަށް ކިއައިނުދީ، އެ ވާހަކަތައް ސިއްރުކޮށް ވަންހަނާކުރިއެވެ. ވުމާއެކު، އެބައިމީހުން އެ ކުރި ކަންތައްތަކާ ބެހޭ ގޮތުން މި އާޔަތް ބާވައިލެއްވުނެވެ.[41]","[40]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[41]-  الْجَامِعُ لِأحْكَامِ الْقُرْآنِ لِلْإمِامِ الْقُرْطُبِي وَالتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي"],["(176) ޙައްޤުފޮރުވައި ވަންހަނާކުރާ މީހުންނަށް އެ ފަދަ ޢަޛާބު ޙައްޤުވި ސަބަބަކީ، اللهُ  ފޮނުއްވި ރަސޫލުންނަށް އެ إِلٰهُ ބާވައިލެއްވި ފޮތްތަކުގައި ވަނީ ފައުޅުވެ ބަޔާންވެގެންވާ ޙައްޤު ދީން ކަމުގައި ވުމާއެކު ވެސް، އެ ރަސޫލުންނާއި އެ ރަސޫލުންނަށް ބާވައިލެއްވި ފޮތްތައް ދޮގުކޮށް އިންކާރުކޮށް ކާފިރުވެ، އެ ފޮތްތަކުގައިވާ ޙައްޤު ބަސްފުޅުތައް ވަންހަނާކުރުމުން ކަން ކަށަވަރެވެ. އަދި ހަމަކަށަވަރުން، ޔަހޫދީންނާއި ނަޞާރާއިންގެ ތެރެއިން ގިނަ ބަޔަކު، އެބައިމީހުންނަށް ޓަކައި ބާވައިލެއްވުނު ފޮތްތަކުގައިވާ ބައެއް ޙުކުމްތަކާއި އިރްޝާދުތަކަށް އީމާންވެ، އަނެއްބައި ޙުކުމްތަކާއި އިރްޝާދުތަކަށް ކާފިރުވެ، އެ ފޮތްތަކުގައިވާ ގިނަ ޙުކުމްތަކާއި އިރްޝާދުތަކާ ޚިލާފުވުމުން، އެބައިމީހުން އެ ވަނީ ޙައްޤުގެ މަގުން އެއްކިބާވެ ބައިބައިވެފައި ތިބި ދެކޮޅުވެރި ބައެއްގެ ގޮތުގައި ކަން ކަށަވަރެވެ. އަދި اللهُ  ބާވައިލެއްވި ޙައްޤުދީނާއި ދެކޮޅުވެރިވެ ޖަދަލުކުރުމުގެ ސަބަބުން، އެބައިމީހުން އެ ވަނީ ތެދުމަގާ ނުހަނު ދުރުގައި ކަން ވެސް ކަށަވަރެވެ.[42]","[42]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةالسُّعُودِيَّة"],["(177) ހެޔޮކަމަކީ، ހަމައެކަނި އިރުމަތީ ފަރާތަށާއި ހުޅަނގު ފަރާތަށް ތިޔަބައިމީހުންގެ މޫނުތައް ކުރިމަތިކުރުމެއް ނޫނެވެ. އަދި اللهُ ގެ ޝަރީޢަތުގައި އަންގަވައި، އެ إِلٰهُ އަމުރުކުރައްވައިފައިވާ ގޮތުގެމަތީން މެނުވީ، އިރުމަތީ ފަރާތަށް ނުވަތަ ހުޅަނގު ފަރާތަށް ކުރިމަތިލައިގެން ތިބެ ނަމާދުކުރުމަކީ ވެސް، އެ إِلٰهُގެ ޙަޟްރަތުގައި ޤަބޫލުކުރެއްވޭނޭ ހެޔޮ ޢަމަލެއް ނޫނެވެ. އެހެނެއްކަމަކު، ހުރިހައި ހެޔޮ ކަމެއް މެ ވަނީ، اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އަޅުކަންކުރުން ޙައްޤުވެގެންވާ إِلٰهއަކީ، ހަމައެކަނި اللهُ  ކަމަށް އީމާންވެ، އެ إِلٰهއަށް އެއްވެސް ބައިވެރިއަކު ނުވާކަމުގައި ޔަޤީންކުރާ މީހާގެ ކިބައިގައެވެ. އަދި އެ إِلٰهއަށް އީމާންވެހުރުމާ އެކު، މަރުވުމަށް ފަހު ދިރުއްވައި ޖަޒާ ދެއްވާ ޤިޔާމަތް ދުވަހަށާއި، އެންމެހައި މަލާއިކަތުންނަށާއި، ބާވައިލެއްވި ފޮތްތަކަށާއި، އެންމެހައި ރަސޫލުންގެ ރަސޫލުކަމާއި، ނަބިއްޔުންގެ ނަބީކަން ތެދުކޮށް އީމާންވާ މީހާގެ ކިބައިގައެވެ. އަދި ތިމާގެ މުދަލާ މެދު ތިމާގެ ހިތުގައި އޮންނަ ލޯބީގެ އިތުރަށް، އެ މުދަލަށް ބޭނުންވެ ހުރުމާ އެކު ވެސް، މިސްކީނުންނަށާއި، ގާތްތިމާގެ މީހުންނަށާއި، ޔަތީމުންނަށާއި، ދަތުރުމަތީގައި އުޅެނިކޮށް އަތްމަތި ހުސްވުމުގެ ސަބަބުން، އެހީއަށް ބޭނުންވެފައިވާ މީހުންނަށާއި، މަޖްބޫރުވުމުގެ ސަބަބުން އެހީއަށް އެދި ސަލާންޖަހާ މީހުންނަށާއި، މުސްލިމުންގެ ތެރެއިން ހައްޔަރުވެފައިވާ މީހުންނަށާއި، އަޅުން މިނިވަންކުރުމަށާއި، މި ހުރިހައި ފަރާތްތަކަށާއި، ކަންކަމަށް ތިމާގެ މުދަލުން ހޭދަކުރާ މީހާގެ ކިބައިގައެވެ. އަދި ނަމާދު ޤާއިމުކޮށް، ފަރްޟު ޒަކާތްދީ އުޅޭ މީހާގެ ކިބައިގައެވެ. އަދި ޢަހްދެއް ކޮށްފި ނަމަ އެ ޢަހްދެއް ފުއްދައި އުޅޭ މީހުންގެ ކިބައިގައެވެ. އަދި ފަޤީރުކަން ބޮޑުވެ އަތްމަތިދަތިވާ ވަގުތުތަކުގައްޔާއި، ބަލިޙާލު ބޮޑުވެ އުނދަގޫތައް ކުރިމަތިވާ ވަގުތުތަކުގައްޔާއި، اللهُ ގެ މަގުގައި ކުރެވޭ ޖިހާދުތަކުގައި ކެތްތެރިވެ އުޅޭ މީހުންގެ ކިބައިގައެވެ. އެހެންކަމުން، اللهُ އަށް އީމާންވުމުގައްޔާއި ހެޔޮ ޢަމަލުކުރުމުގައި ތެދުވެރީންނަކީ، ބަޔާންވެދިއަ ސިފަތަކުން ސިފަ ލިބިގެންވާ މީހުންނެވެ. އަދި اللهُ ގެ ޢުޤޫބާތަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެގެންވާ ތަޤްވާވެރީންނަކީ ވެސް، ހަމަ އެ ސިފަތަކުގެ އަހްލުވެރީންނެވެ.[43]","[43]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(178) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ޙައްޤަކާ ނުލައި ގަސްތުގައި މީހަކު ޤަތުލުކޮށްފި ނަމަ، އެ މީހާގެ ކިބައިން ޤިޞާޞުހިފުން، اللهُ  ތިޔަބައިމީހުންގެ މައްޗަށް ފަރްޟުކުރައްވައިފިއެވެ. ދަންނާށެވެ! ޤިޞާޞުހިފުން، اللهُ  ފަރްޟުކުރައްވައިފައި ވަނީ، ޤަތުލުކުރި މީހާއާއި ޤަތުލުވެވުނު މީހާއާ ދެ މީހުންނަކީ ވެސް މިނިވަންކަމާއި، އަޅުވެތިކަމާއި، ޖިންސުގެ ގޮތުން އެއްގޮތްވެގެންވާ ދެ މީހުން ކަމުގައި، އެ ދެ މީހުން ވަނީ ނަމައެވެ. އެއީ، މިނިވަނެއްގެ ބަދަލުގައި މިނިވަނެކެވެ. އަޅެއްގެ ބަދަލުގައި އަޅެކެވެ. ފިރިހެނެއްގެ ބަދަލުގައި ފިރިހެނެކެވެ. އަންހެނެއްގެ ބަދަލުގައި އަންހެނެކެވެ. ނަމަވެސް، ޙައްޤަކާނުލައި މީހެއްގެ ގަޔަށް މަރުގެ ޙަމަލާއެއް ދެވުމަށް ފަހު، ޙަމަލާ ދެވުނު މީހާ މަރުވުމުގެ ކުރީން، ޙަމަލާދިން މީހާއަށް މަޢާފުދީފި ނަމަ ޤިޞާޞު ހިފުމެއްނެތެވެ. އަދި ޙައްޤަކާނުލައި މީހަކު މަރައިލެވުމަށް ފަހު، އޭނާ މެރި މީހާގެ ކިބައިން ޤިޞާޞުހިފުމުގެ ބަދަލުގައި މަރުގެ ދިޔަ ލިބިގަތުމަށް، މަރައިލެވުނު މީހާގެ ވާރުތަވެރިއެއްގެ ފަރާތުން ނުވަތަ ބައެއް ވާރުތަވެރީންގެ ފަރާތުން ނުވަތަ ހުރިހައި ވާރުތަވެރީންގެ ފަރާތުން ރުހި ޤަބޫލުވެވިދާނޭ މެއެވެ. އެ ގޮތަށް ރުހި ޤަބޫލުވެވިއްޖެ ނަމަ، ޙައްޤަކާ ނުލައި މަރައިލެވުނު މީހާގެ މަރުގެ ދިޔަ އަދާކުރާ ފަރާތަށް ދަތިކޮށް އުނދަގޫކުރުމެއް ނެތި، ރިވެތިކޮށް ހެޔޮ ގޮތުގައި މަރުގެ ދިޔަ ލިބިގަތުމަށް، މަރައިލެވުނު މީހާގެ ވާރުތަވެރީން އެދޭހުށިކަމެވެ. އަދި ޙައްޤަކާ ނުލައި މީހަކު މަރައިލި މީހާގެ ފަރާތުން މަރައިލެވުނު މީހާގެ ވާރުތަވެރީންނަށް އަދާކުރާން ޖެހޭ، އެބައިމީހުންގެ ގާތްތިމާގެ މީހާގެ މަރުގެ ދިޔަ އަދާކުރުމުގައި އެބައިމީހުންނަށް ދަތިކޮށް، އިތުރު ބަހަނާދެއްކުން ފަދަ ގޮތްތައް މެދުވެރިކުރުމެއް ވެސް ނެތި، ދެ ފަރާތުން އެއްބަސްވެފައިވާ ގޮތާ ޚިލާފުނުވެ، މަރުގެ ދިޔަ އަދާކުރާހުށިކަމެވެ! އެއީ، މަރުގެ ދިޔަ އަދާކުރުމުގައި، މަރައިލި މީހާގެ ފަރާތުން ލަސްކުރުމެއް އަދި އުނިކުރުމެއް ވިއަސް ނެތި އިޙްސާންތެރިކަމާ އެކުގައެވެ. ދަންނާށެވެ! ޤިޞާޞުހިފުން މަޢާފުކޮށް، ދިޔަ ނެގޭނޭ ގޮތް، އިސްލާމީ ޝަރީޢަތުގައި ކަނޑައެޅުއްވި ކަމީ، ތިޔަބައިމީހުންގެ ސާހިބުވަންތަ إِلٰهُ ތިޔަބައީމީހުންނަށް ދެއްވައިފައިވާ ލުއިކަމެކެވެ. އަދި އެ ކަމަކީ، ތިޔަބައިމީހުންގެ މައްޗަށް، އެ إِلٰهُ ބެހެއްޓެވި ރަޙްމަތްވަންތަކަމުގެ ތެރެއިން ހިމެނޭ ކަމެއް ވެސް މެއެވެ. އެހެނީ، ދިޔަ ނެގުން ތިޔަބައިމީހުންނަށް ފަސޭހަވެފައި އެ ކަމުން މަންފާލިބުން ބޮޑެވެ. އަދި ޤަތުލުކުރި މީހާގެ ކިބައިން ޤިޞާޞުނުހިފައި، މަރުގެ ދިޔަ ލިބިގަތުމަށް އެއްބަސްވުމަށް ފަހު، ޤަތުލުކުރެވުނު މީހާގެ ވާރުތަވެރީންގެ ތެރެއިން މީހަކު ދެކޮޅުވެރިވެ، ޢަދާވާތްތެރިވެ، އޭނާގެ ގާތްތިމާގެ މީހާ ޤަތުލުކުރި މީހާ ޤަތުލުކޮށްލައިފި ނަމަ، އެ ފަދަ މީހަކަށް ދިނުމަށް އިސްލާމީ ޝަރީޢަތުގައި ކަނޑައެޅިފައިވާ އަދަބަކީ، އެ ޢަދާވާތްތެރިވި މީހާ ޤަތުލުކޮށް އޭނާގެ ކިބައިން ޤިޞާޞުހިފުމެވެ. ނަމަވެސް، އެ ފަދަ މީހެއްގެ ކިބައިން ވެސް ޤިޞާޞުހިފެވޭނީ ޤަތުލުކުރި މީހާއާއި ޤަތުލުކުރެވުނު މީހާއާ ދެ މީހުންނަކީ، މިނިވަންކަމާއި، އަޅުވެތިކަމާއި، ޖިންސުގެ ގޮތުން، އެއްގޮތްވެގެންވާ ދެ މީހުން ކަމުގައި އެ ދެމީހުން ވާނަމައެވެ. އަދި ބައެއް ޢިލްމުވެރީންގެ ނަޒަރުގައި، ޙައްޤަކާ ނުލައި މުސްލިމަކު ޤަތުލުކުރި މީހެއްގެ ކިބައިން މަރަށް މަރުނުހިފައި، އޭނާގެ ފަރާތުން މަރުގެ ދިޔަ ނެގުމަށް އެއްބަސްވުމަށް ފަހު، ޤަތުލުވި މީހާގެ ވާރުތަވެރީންގެ ތެރެއިން މީހަކު އެ މީހާއާ ދެކޮޅުވެރިވެ ޢަދާވާތްތެރިވެ، އެ މީހާ ޤަތުލުކޮށްފި ނަމަ އެ ފަދަ މީހަކަށް މަޢާފުކުރުމެއް ނުވެއެވެ. އަދި އާޚިރަތުގައި ވެސް އެ މީހަކަށް ވޭންދެނިވި ޢަޛާބުހުއްޓެވެ.[44] ދަންނާށެވެ! ޤިޞާޞުހިފުމަކީ، ޙައްޤަކާ ނުލައި ގަސްތުގައި މުސްލިމަކު ޤަތުލުކޮށްފި ނަމަ، ޝަރްޢީ ހަމަތަކުގެ މަތީން، އޭނާ ޤަތުލުކުރި މީހާގެ ކިބައިން މަރަށް މަރުހިފުމެވެ. އަދި މަރުގެ ދިޔައަކީ، ޙައްޤަކާ ނުލައި މީހަކު މަރައިލެވިއްޖެ ނަމަ، އެ މީހާ މެރިމީހާގެ ކިބައިން ޤިޞާޞުހިފުމުގެ ބަދަލުގައި ނުވަތަ ޤިޞާޞުހިފާން ނުޖެހޭ ޙާލަތްތަކުގައި ނެގޭ މުދަލެކެވެ. އަދި ދަންނާށެވެ! ޙައްޤަކާ ނުލައި ގަސްތުގައި ޤަތުލުކުރެވޭ މުސްލިމުންގެ މަރުގެ ބަދަލުގައި ޤިޞާޞުހިފައި، މުސްލިމުން ޤަތުލުކުރާ މީހުންގެ މައްޗަށް މަރުގެ ޙުކުމް ހިންގައި ތަންފީޛުކުރުމަކީ، ވެރިކަމުގެ ފަރާތުން ކުރާންޖެހޭ ކަމެކެވެ. މި ކަމާ މެދު ޢިލްމުވެރީންގެ މެދުގައި އެއްވެސް ޚިލާފެއް ނެތެވެ. ކޮންމެއަކަސް، މި އާޔަތުގައި މި ވަނީ ޤިޞާޞުހިފުމާ ގުޅޭގޮތުން އައިސްފައިވާ އިޖްމާލީ ޙުކްމެކެވެ. އެހެނީ، މި އާޔަތުން ދޭހަވާ ގޮތުގައި، ޤިޞާޞުހިފުން ފަރްޟުކުރައްވައިފައި ވަނީ، ޤަތުލުކުރި މީހާއާއި ޤަތުލުވެވުނު މީހާއާ ދެ މީހުންނަކީ، މިނިވަންކަމާއި، އަޅުވެތިކަމާއި، ޖިންސުގެ ގޮތުން އެއްގޮތްވެގެންވާ ދެ މީހުން ކަމުގައި ވާ ނަމައެވެ. ވީމާ، މަރައިލެވުނު މީހާއީ މިނިވަނަކު ކަމުގައި ވެފައި، މަރައިލި މީހާއީ ވެސް މިނިވަނަކު ކަމުގައި ވާނަމަ، މަރުވި މިނިވަނާގެ މަރުގެ ބަދަލުގައި މަރައިލި މިނިވަނާގެ ކިބައިން ޤިޞާޞުހިފިދާނެއެވެ. އަދި މަރައިލެވުނު މީހާއީ، މީހެއްގެ އަޅަކު ކަމުގައި ވެފައި، މަރައިލި މީހާއީ ވެސް މީހެއްގެ އަޅަކު ކަމުގައި ވާނަމަ، މަރުވި މީހާގެ މަރުގެ ބަދަލުގައި މަރައިލި މީހާގެ ކިބައިން ޤިޞާޞުހިފިދާނެއެވެ. އަދި މަރައިލެވުނު މީހާއީ ފިރިހެނަކު ކަމުގައިވެފައި، މަރައިލި މީހާއީ ވެސް ފިރިހެނަކު ކަމުގައި ވާނަމަ، މަރުވި ފިރިހެނާގެ މަރުގެ ބަދަލުގައި މަރައިލި ފިރިހެނާގެ ކިބައިން ޤިޞާޞުހިފިދާނެއެވެ. އަދި މަރައިލެވުނު މީހާއީ، އަންހެނަކު ކަމުގައި ވެފައި، މަރައިލި މީހާއީ ވެސް އަންހެނަކު ކަމުގައި ވާނަމަ، މަރުވި އަންހެނާގެ މަރުގެ ބަދަލުގައި މަރައިލި އަންހެނާގެ ކިބައިން ޤިޞާޞުހިފިދާނެއެވެ. ނަމަވެސް، ޤަތުލުކުރި މީހާއާއި ޤަތުލުވެވުނު މީހާއާ ދެ މީހުންނަކީ، މިނިވަންކަމުގެ ގޮތުން ވިއަސް ނުވަތަ އަޅުވެތިކަމުގެ ގޮތުން ވިއަސް ނުވަތަ ޖިންސުގެ ގޮތުން ވިއަސް ތަފާތު ދެ މީހުން ކަމުގައި ވާ ނަމަ، ޤަތުލުކުރި މީހާއާ މެދު ކަންތައްކުރަންވީ ގޮތުގެ ޙުކުމް މި އާޔަތުގައި ބަޔާންކުރައްވައިފައެއް ނުވެއެވެ. އެހެނެއްކަމަކު، އެ ކަމުގެ ތަފްޞީލީ ޙުކުމްތައް ކީރިތި ޤުރްއާނުގެ ބައެއް އެހެނިހެން އާޔަތްތަކުންނާއި، ކައު އިތުރު ރަސޫލާގެ ޙަދީޘުފުޅުތަކުން އެނގެއެވެ. ވުމާއެކު، އަންހެނަކު މަރައިލި ފިރިހެނާގެ ކިބައިން ޤިޞާޞުހިފިދާނެއެވެ. އަދި ފިރިހެނަކު މަރައިލި އަންހެނާގެ ކިބައިން ވެސް ޤިޞާޞުހިފިދާނެއެވެ. ކާފިރެއްގެ މަރުގެ ބަދަލުގައި މުސްލިމެއްގެ ކިބައިން ޤިޞާޞެއް ނުހިފޭނެއެވެ. އަދި ގިނަ ޢިލްމުވެރީންގެ ނަޒަރުގައި، އަޅެއްގެ މަރުގެ ބަދަލުގައި މިނިވަނެއްގެ ކިބައިން ވެސް ޤިޞާޞެއް ނުހިފޭނެއެވެ. އަދި ބައެއް ޢިލްމުވެރީންގެ ނަޒަރުގައި، ދަރިއެއްގެ މަރުގެ ބަދަލުގައި މައިންބަފައިންގެ ކިބައިން ވެސް ޤިޞާޞެއް ނުހިފޭނެއެވެ.[45] އަދި ދަންނާށެވެ! ޙައްޤަކާ ނުލައި، ގަސްތުގައި މީހަކު ޤަތުލުކޮށްފި ނަމަ، އިސްލާމީ ޝަރީޢަތުގައިވާ ގޮތުގެ މަތީން އެ މީހެއްގެ ކިބައިން ޤިޞާޞުހިފުމުގައި ކަންތައް ކުރާނީ، ޤަތުލުކުރެވުނު މީހާއާ މެދު ޤަތުލުކުރި މީހާ ކަންތައްކުރި ފަދައަކުންނެވެ. އެ ކަމަށް އިޝާރާތްކުރައްވައި اللهُ  ވަޙީކުރެއްވިއެވެ. ﱡ وَإِنْ عَاقَبْتُمْ فَعَاقِبُوا بِمِثْلِ مَا عُوقِبْتُمْ بِه ِ ﱠ[46] މާނައީ: “އަދި ތިޔަބައިމީހުން ޢުޤޫބާތް ދޭ ނަމަ، ތިޔަބައިމީހުންނަށް ޢުޤޫބާތް ލިބުނު ފަދައަކުން، ފަހެ ތިޔަބައިމީހުން ޢުޤޫބާތް ދޭށެވެ!] އަދި ހަމަ އެހެން މެ، ޤަތުލުކުރެވުނު މީހާއާ މެދު ޤަތުލުކުރި މީހާ ކަންތައް ކުރި ފަދައިން، ޤަތުލުކުރި މީހާއާ މެދު ވެސް ކަންތައް ކުރުމަށް ކައު އިތުރު ރަސޫލާ ޙުކުމްކުރެއްވި ކަމުގައި، الْإِمَامُ الْبُخَارِيއާއި، الْإِمَامُ مُسْلِم ނަޤްލުކުރެއްވިއެވެ. « أَنَّ جَارِيَةً وُجِدَ رَأْسُهَا قَدْ رُضَّ بَيْنَ حَجَرَيْنِ، فَسَأَلُوهَا: مَنْ صَنَعَ بِكِ هَذَا؟ فُلَانٌ. فُلَانٌ. حَتَّى ذَكَرُوا يَهُودِيًّا. فَأَوْمَأَتْ بِرَأْسِهَا، فَأُخِذَ اَلْيَهُودِي، فَأَقَرَّ، فَأَمَرَ رَسُولُ اَللَّهِ  أَنْ يُرَضَّ رَأْسُهُ بَيْنَ حَجَرَيْنِ.»[47] މާނައީ: “ހަމަކަށަވަރުން، އަންހެން ކުއްޖެއްގެ ބޯ ދެ ހިލަ ދޭތެރެއަށް ލައި ޗިސްކޮށްލެވިފައި ވަނިކޮށް ފެނުނެވެ. އަދި އެ ކުއްޖާ ފެނުނު އިރު އޭނާގެ ފުރާނަ ހުރުމާ އެކު މީސްތަކުން އެ ކުއްޖާއާ ސުވާލުކުރަމުން ގެންދިއައެވެ. ފަހެ، ކަމަނާއަށް މިހެން ހެދީ ކާކުހެއްޔެވެ؟ މިވެނި މީހަކުހެއްޔެވެ؟ އެވެނި މީހަކުހެއްޔެވެ؟ އެ ގޮތަށް، އެކިއެކި މީސްމީހުންގެ ނަންތައް ކިޔަމުންގޮސް ކޮންމެވެސް ޔަހޫދީއެއްގެ ނަން ކިޔުމުން، އެ ކުއްޖާގެ ބޮލުން އެ ކަމަށް އިޝާރާތްކުރިއެވެ. ދެންފަހެ، އެ ޔަހޫދީ މީހާ ޙާޟިރުކުރެވި އޭނާއާ ސުވާލުކުރެވުމުން އެ ކުއްޖާ މެރިކަމަށް އިޢުތިރާފުވެ އިޤްރާރު ވިއެވެ. އެހެންކަމުން، އޭނާގެ ބޯ ދެ ހިލަ ދޭތެރެއަށް ލައި ޗިސްކޮށްލުމަށް، رَسُولُ اللهُ  އަމުރުކުރެއްވިއެވެ.] މި ބަޔާންވެ ދިއައީ صَحِيحُ مُسْلِمގައިވާ ރިވާޔަތެވެ. ވުމާއެކު، ޤިޞާޞުހިފުމުގައި، ޤަތުލުކުރެވުނު މީހާއާ މެދު، ޤަތުލުކުރި މީހާ ކަންތައް ކުރި ފަދައަކުން ކަންތައް ކުރުން ހުއްދަ ކަން މި ޙަދީޘުން އެނގެއެވެ. އެހެންކަމުން، الْإِمَامُ أَبُو حَنِيفَة ފިޔަވައި އެހެން ހުރިހައި އިމާމުންނާއި އެ އިމާމުންނާ ތަބާވާހައި ޢިލްމުވެރީންގެ ރައުޔަކީ މިއީއެވެ. ނަމަވެސް، ޤިޞާޞުހިފުމުގައި ކަނޑި ނޫން އެހެން އެއްޗެއް ބޭނުންކުރުން ހުއްދަނުވާނޭ ކަމުގައި، الْإِمَامُ أَبُو حَنِيفَة ވިދާޅުވިއެވެ.[48]","[44]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَتَيْسِيرُ الْكَرِيمِ الرَّحْمَنِ لِلْإِمَامِ عَبْدِالرَّحْمنِ السَّعْدِي\n[45]-  اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[46]-  سُورَةُ النحل: 126\n[47]-  وَاللَّفْظُ فِي صَحِيحِ مُسْلِمٍ فِي بَابِ ثُبُوتِ الْقِصَاصِ فِي الْقَتْلِ.\n[48]-  شَرْحُ الْإِمَامِ النَّوَوِي عَلَى صَحِيحِ مُسْلِمٍ وَاَلْمَبْسُوطُ لِلْإمَامِ أَبُو بَكْرٍ مُحَمَّدُ بْنُ أَبِي سَهْلٍ السَّرَخْسِيُّ"],["(179) އޭ ސަލާމަތް ބުއްދި ލިބިގެންވާ މުއުމިނުންނޭވެ! اللهُ  ޝަރްޢުކުރައްވައިފައިވާ ގޮތުގެ މަތީން ޤިޞާޞުހިފުމުގެ ގޮތުން މަރަށް މަރުހިފުމުގައި ތިޔަބައިމީހުންނަށް ދިރުން ވެއެވެ. އެހެނީ، ޤިޞާޞުހިފުމަކީ، ޙައްޤަކާ ނުލައި މީހުން މެރުމާއި އެއް ބަޔަކު އަނެއް ބަޔަކަށް އަނިޔާވެރިވުމެއް ނެތް ރައްކައުތެރި އަމާން ވެއްޓެއްގައި ދިރިއުޅެވޭ ގޮތް ތިޔަބައިމީހުންނަށް ފަހިވާ ކަމެކެވެ. އަދި ޤިޞާޞުހިފުން ޝަރްޢުކުރައްވައި، އެ ކަން އެ ގޮތަށް اللهُ ހަމަޖެއްސެވީ، އެ إِلٰهُގެ އަމުރުފުޅުތަކަށް ތިޔަބައިމީހުން އަބަދު މެ ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ، ޙައްޤަކާ ނުލައި މީހުން މެރުމުން އެއްކިބާވެ، އެ إِلٰهއަށް ބިރުވެތިވެ ތަޤްވާވެރިވުމަށް ޓަކައެވެ.[49]","[49]- الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(180) އޭ މުއުމިނުންނޭވެ! ތިޔަބައިމީހުންގެ ތެރެއިން މީހަކު މަރަށް ޙާޟިރުވެ، މަރުގެ ޢަލާމާތްތައް އެ މީހަކަށް ފެންނަ ހިނދު އެ މީހާގެ މިލްކުގައި ގިނަ މުދައުތަކެއް ހުރި ނަމަ، އެ މުދަލުގެ ތިންބައިކުޅަ އެއްބަޔަށް ވުރެން އިތުރުނުވާ ވަރަކަށް، މައިންބަފައިންނަށާއި ގާތްތިމާގެ މީހުންނަށް ޢަދްލުވެރިގޮތުގައި ދިނުމަށް ވަޞިއްޔަތްކުރުން، اللهُ  ތިޔަބައިމީހުންގެ މައްޗަށް ފަރްޟުކުރައްވައިފައި ވެއެވެ. ދަންނާށެވެ! އެ ގޮތަށް ވަޞިއްޔަތްކުރާ އިރު، ގާތްތިމާގެ މީހުންގެ ތެރޭގައި ހިމެނޭ ފަޤީރުންނާއި މުއްސަނދީން ހަމަހަމަކުރާން ޖެހޭނެއެވެ. ވުމާއެކު، ފަޤީރުން ނުހިމަނައި، ހަމައެކަނި މުއްސަނދީންނަށް ދިނުމަށް ވަޞިއްޔަތްކޮށްގެން ނުވާނެއެވެ. އަދި ހަމަ އެ ފަދައިން މެ، ތިމާ ދޫކޮށްފައި ދާ ތަރިކަ މުދަލުން މައިންބަފައިންނަށާއި ގާތްތިމާގެ މީހުންނަށް ޢަދްލުވެރިގޮތުގައި ދިނުމަށް ވަޞިއްޔަތްކުރުމަކީ، اللهُ އަށް ބިރުވެތިވެ ތަޤްވާވެރިވާ މީހުން ކުރުން، ވަކީން ޙައްޤުކަން ބޮޑު ކަމެކެވެ.[50] ދަންނާށެވެ! ވާރުތަ މުދައު ބަހަންވީގޮތާއި، އެ މުދަލުގެ ޙައްޤުވެރީންނާއި، އެބައިމީހުންނަށް ލިބެންވާ މިންވަރު ބަޔާންކުރައްވައި سُورَةُ النِّساءގެ 11 ވަނަ އާޔަތާއި 12 ވަނަ އާޔަތާއި 176 ވަނަ އާޔަތް ބާވައިލައްވައި، މި އާޔަތުގައި މިވާ ޙުކުމްވަނީ މަންސޫޚުކުރައްވައިފައެވެ. އެހެނީ، އެ ތިން އާޔަތުގައި ވާރުތަ މުދައު ބަހަންވީ ގޮތާއި، އެ މުދަލުގެ ޙައްޤުވެރީންނާއި އެބައިމީހުންނަށް ލިބެންވާ މިންވަރު ކަނޑައަޅުއްވައި ބަޔާންކުރައްވައިފައި ވެއެވެ. އަދި رَسُولُ اللهُ  ޙަދީޘުކުރެއްވިއެވެ. «إِنَّ اللهَ قَدْ أَعْطَى كُلَّ ذِيْ حَقٍّ حَقَّهُ فَلاَ وَصِيَّة لِوَارِثٍ»[51] މާނައީ: “ހަމަކަށަވަރުން، ޙައްޤެއް ލިބެންވާ ކޮންމެ ޙައްޤުވެރިއަކަށް މެ، އެ މީހެއްގެ ޙައްޤު، اللهُ  ވަނީ ކަނޑައަޅުއްވައި ދެއްވައިފައެވެ. ވީމާ، ވާރުތަ މުދަލުން ލިބެންވާ މީހަކަށް، އެ މުދަލުން ބައެއް ދިނުމަށް ވަޞިއްޔަތްކުރުމެއް ނެތެވެ.] ކޮންމެއަކަސް، ވާރުތަމުދަލުން ނުލިބޭ މީހުންނަށް ޓަކައި ވަޞިއްޔަތްކުރެވިދާނޭ ކަން މި ޙަދީޘުން ސާބިތުވެއެވެ. ވުމާއެކު، އިމާމު ޝާފިޢީއާއި އިމާމު މާލިކުގެ މަޛްހަބުގެ ގިނަ ޢިލްމުވެރީންގެ ރައުޔަކީ މިއެވެ. އަދި ގިނަ މުދައުތަކެއް ނެތް މީހާގެ މައްޗަށް މޮޅު އިތުރުވެގެންވަނީ ވަޞިއްޔަތްނުކުރުން ކަމަށާއި، ވާރުތަވެރީންގެ ރުހުމާ ނުލައި މުދަލުގެ ތިންބައިކުޅަ އެއްބަޔަށް ވުރެން އިތުރަށް ވަޞިއްޔަތްކުރުމަކީ ހުއްދަކަމެއް ނޫން ކަމުގައި ގިނަ ޢިލްމުވެރީން ވިދާޅުވެއެވެ. އަދި ގިނަ މުދައުތަކެއް ހުރެގެން ވަޞިއްޔަތްކުރާ ނަމަ، ވާރުތަވެރީންގެ ރުހުމާ ނުލައި ވަޞިއްޔަތްކުރުން ހުއްދަވާނީ މުޅި މުދަލުގެ ތިންބައިކުޅަ އެއްބަޔަށް ވުރެން އިތުރުނުވާ ވަރަކަށެވެ. އަދި އިމާމު އަބޫ ޙަނީފާގެ ނަޒަރުގައި ވާރުތަވެރިޔަކު ނެތް މީހަކު ނަމަ، މުޅި މުދަލުން ވަޞިއްޔަތްކުރުން ވެސް ހުއްދައެވެ.[52]","[50]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[51]-  فَتْحُ الْبَارِي فِي شَرْحِ صِحِيحِ الْبُخَارِي  لِلْإِمَامِ ابْنِ حَجِرٍ الْعَسْقَلاَنِي بَابُ لاَ وَصِيَّةَ لِوَارِثٍ \r[52]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(181) މަރަށް ޙާޟިރުވެފައިވާ މީހާ ކުރި ވަޞިއްޔަތުގެ އަޑުއިވުމަށްފަހު، އެ ވަޞިއްޔަތަށް އެއްވެސް ބަދަލެއް ގެނެސްފި މީހާ ދަންނާށެވެ! ފަހެ، އެ ވަޞިއްޔަތް ބަދަލުކުރިކަމުގެ ފާފައާއި ކުށް އުފުލަންޖެހޭނީ އެ ވަޞިއްޔަތަށް ބަދަލުގެނައި ބަޔަކަށް ކަން ކަށަވަރެވެ. ހަމަކަށަވަރުން، اللهُ އީ، ވަޞިއްޔަތްކުރާ މީހުންގެ ވަޞިއްޔަތާއި އަޅުތަކުން ދައްކާ ވާހަކަތައް، މޮޅަށް އައްސަވައިވޮޑިގެންވާ އަދި ވަޞިއްޔަތް ބަދަލުކުރާ މީހުންނާއި، އެ ނޫން މީހުން ކުރާ އެންމެހައި ކަންތައްތަކާއި، އެބައިމީހުންގެ ހިތުގައި ސިއްރުކޮށް ވަންހަނާކުރާ ހުރިހައި ކަމެއް، މޮޅަށް ދެނެވޮޑިގެންވާ إِلٰهއެވެ. ވުމާއެކު، އެބައިމީހުންގެ ޢަމަލުތަކާ އެކަށޭނަ ޖަޒާ، އެބައިމީހުންނަށް، އެ إِلٰهُ ދެއްވާނެތެވެ.[53]","[53]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(182) ފަހެ، ކުށަކުން ނުވަތަ ގަސްތުގައި ވިއަސް، ވަޞިއްޔަތްކުރާ މީހާގެ ފަރާތުން، ޢަދްލުއިންސާފުން އެއްކިބާވެ ހަމަމަގުން ނެއްޓުމެއް ނުވަތަ ފާފަވެރިވާފަދަ ގޮތެއް ހިނގައިފާނޭ ކަމާ މެދު ވަޞިއްޔަތުގެ އަޑު އަހާ މީހާ ބިރުގެންފި ނަމަ ދަންނާށެވެ! ފަހެ، ވަޞިއްޔަތްކުރާ މީހާއަށް ނަސޭހަތްދީ، ދެ ފަރާތަށް މެ މަޞްލަޙަތުހުރި ގޮތްބަލައި، ޝަރްޢީ ހަމަތަކުގެ މަތީން، ވަޞިއްޔަތް އަހާ މީހާ އެ ވަޞިއްޔަތް ބަދަލުކޮށް އިޞްލާޙުކޮށް، އެ ކަން ހަމަމަގަށް އެޅުވުމަކުން، އެ މީހާގެ މައްޗަކަށް އެއްވެސް ކުށެއް އަދި ފާފައެއް ވިއަސް ނެތެވެ. އަދި ކިއެއްތަ! އެ ކަމަކީ، އެ ގޮތަށް ޢަމަލުކުޅަ މީހަކަށް ނުހަނު ބޮޑު ދަރުމައާއި ޘަވާބުހުރި ކަމެކެވެ. ހަމަކަށަވަރުން، اللهُ އީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަތައް ގިނަގިނައިން ފުއްސަވާ، އެބައިމީހުންނަށް ގިނަގިނައިން ރަޙްމަތްލައްވާ ރަޙީމުވަންތަ إِلٰهއެވެ.[54] ދަންނާށެވެ! ބަޔާންވެދިއައީ ވަޞިއްޔަތްކުރުމާ ބެހޭ އާޔަތްތަކެކެވެ. މި އާޔަތްތައް ބާވައިލެއްވުނީ، ވާރުތަ މުދައު ބެހެނިވި ފަރާތްތަކާއި އެއިން ކޮންމެ ފަރާތަކަށް ލިބެންވާ މިންވަރު ކަނޑައަޅުއްވައި ބަޔާންކުރައްވައި ތަރިކައާ ބެހޭ ޙުކުމްތައް ބާވައިލެއްވުމުގެ ކުރީންނެވެ. އަދި ދަންނާށެވެ! ވަޞިއްޔަތްކުރުމަކީ، މީހާ މަރުވުމަށް ފަހު ކަމެއް ކުރާން ނުވަތަ ވަކިފަރާތަކަށް ވަކި އެއްޗެއް ދޭން އަންގައި ބުނާ ބުނުމެކެވެ. ނުވަތަ ލިޔާ ލިޔުމެކެވެ. އަދި ތިމާގެ އަތުގައި މީހެއްގެ އަމާނާތެއް ވާ ނަމަ އެ އަމާނާތެއް ރައްދުކުރުމަށާއި، ދަރަންޏެއް ވާ ނަމަ އެ ދަރަންޏެއް އަދާކުރުމަށް ވަޞިއްޔަތްކުރުމަކީ ވާޖިބުކަމެކެވެ.[55] މި އާޔަތުގައި ބާޔާންކުރައްވައިފައި މިވާ ވަޞިއްޔަތުގެ އަޑު އަހާ ފަރާތަކީ، ވަޞިއްޔަތެއްކުރެވުނު އަޑު އިވުނު ކޮންމެ މުސްލިމެކެވެ.","[54]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[55]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(183) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ ވެރި رَبُّގެ ޙަޟްރަތުން ތިޔަބައިމީހުންގެ ކުރީގެ އުންމަތްތަކުގެ މީހުންގެ މައްޗަށް ރޯދަ ފަރްޟުކުރެއްވި ފަދައިން، ތިޔަބައިމީހުންގެ މައްޗަށް ވެސް ރޯދަ ފަރްޟުކުރެއްވިއްޖެއެވެ. އެއީ، ތިޔަބައިމީހުންގެ ސާހިބުވަންތަ إِلٰهއަށް ބިރުވެތިވާ ޙާލު، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އުރެދުންތަކާއި ތިޔަބައިމީހުންނާ ދެމެދު ވަރުގަދަ ހުރަހެއް އަޅައި، ތިޔަބައިމީހުން އެ إِلٰهއަށް ބިރުވެތިވެ ތަޤްވާވެރިވެ އުޅުމަށެވެ. ދަންނާށެވެ! ހެޔޮ ޢަމަލުތަކުގެ ތެރެއިން އެންމެ ހެޔޮކަން ބޮޑު އެއް ޢަމަލަކީ ރޯދަހިފުމެވެ.[56] އަދި ވެސް ދަންނާށެވެ! މުސްލިމުންގެ މައްޗަށް ރަމަޟާން މަހު ރޯދަ ހިފުން ފަރްޟުކުރައްވައި، اللهُ  މި އާޔަތް ބާވައިލެއްވީ ހިޖްރައިން ދެވަނަ އަހަރު ޝަޢްބާން މަހުގެ ތެރޭގައެވެ. އަދިވެސް ދަންނާށެވެ! ރޯދަހިފުން ނުވަތަ ރޯދައަށް ހުރުމަކީ، ދުވަހެއްގެ ފަޖްރުލީއްސުރެން އެ ދުވަހުގެ އިރުއޮއްސިއްޖައުމަށް ދާނދެން، ކެއިން ބުއިމާއި، ޖިންސީ އެދުންފުއްދުމާއި، މި ނޫން ވެސް ރޯދަ ގެއްލޭ އެއްވެސް ކަމެއް ނުކޮށް، اللهُ ގެ ޙަޟްރަތަށް ކުއްތަންވުމުގެ ގޮތުން ރޯދަ ހިފުމަށް ނިޔަތްގަނެގެން، މީހަކު ހުންނަ ހުރުމެވެ.[57]","[56]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[57]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(184) ތިޔަބައިމީހުންގެ މައްޗަށް، اللهُ  ރޯދަ ފަރްޟުކުރެއްވީ، ޢަދަދު ކަނޑައެޅިގެންވާ ދުވަސްތަކެއްގައެވެ. އެއީ، ރަމަޟާން މަހުގެ ދުވަސްތަކެވެ. ފަހެ، ތިޔަބައިމީހުންގެ ތެރެއިން މީހަކަށް ބައްޔެއް ޖެހުމުގެ ސަބަބުން، ރަމަޟާން މަހު ރޯދަހިފުމަށް އުނދަގޫވެ ދަތިވެއްޖެ ނަމަ، ނުވަތަ ތިޔަބައިމީހުންގެ ތެރެއިން މީހަކު ދަތުރެއްގެ މަތީގައި ވަނީ ނަމަ، ބަލިވެ އުޅޭ ނުވަތަ ދަތުރުމަތީގައި އުޅޭ ދުވަސްތަކުގައި ރޯދަ ނުހިފައި ދޫކޮށްލުން، އެ ދެ މީހުން ކުރެން ކޮންމެ މީހަކަށް މެ ހުއްދަވެގެން ވެއެވެ. އަދި އެ ދެ މީހުންކުރެން ކޮންމެ މީހަކު މެ، ރަމަޟާން މަހު އެ މީހާ ނުހިފައި ދޫކޮށްލި ކޮންމެ ރޯދައަކަށް ރޯދައެއް، އެ މަސް ނިމުމަށް ފަހު އެހެން ދުވަސްތަކެއްގައި ހިފައި، އެ ގެއްލުނު ރޯދައިގެ ޢަދަދު ހަމަކުރާހުށިކަމެވެ! އަދި މުސްކުޅިވުމުގެ ސަބަބުން ނުވަތަ ރަނގަޅުނުވާ ފަދަ ބައްޔެއް ޖެހުމުގެ ސަބަބުން، ރަމަޟާން މަހުގެ ރޯދަ ހިފުމަށް ނުކުޅެދޭ ފަދަ ޙާލަތެއް ދިމާވާ މީހުންގެ މައްޗަށް ވާޖިބުވެގެންވަނީ ފިދްޔަދިނުމެވެ. އެއީ، ނުހިފައި ދޫކޮށްލި ކޮންމެ ރޯދައެއްގެ ބަދަލުގައި މިސްކީނަކަށް ކާންދިނުމެވެ. އަދި ފިދްޔަދިނުމުގައި ކަނޑައެޅިފައިވާ މިންވަރަށް ވުރެން އިތުރަށް، ހެޔޮކަން އިތުރުކުރުމުގެ ގޮތުން އެކަކަށް ވުރެން ގިނަ މިސްކީނުންނަށް ކާންދީފި ނަމަ، އެ ކުޅަ ކަންތައް އެ މީހަކަށް ނުހަނު ހެޔޮކަން ބޮޑުވެގެން ވެއެވެ. އަދި ރޯދަހިފާ މީހުންނަށް، اللهُ ގެ ޙަޟްރަތުގައި ހުރި ދަރުމައާއި ޘަވާބު ތިޔަބައިމީހުންނަށް އެނގޭ ނަމަ، އުނދަގޫކަމާ އެކު ވެސް، ރަމަޟާން މަހު ރޯދަހިފުމަކީ ތިޔަބައިމީހުންނަށް ޓަކައި ހުރި ނުހަނު ބޮޑު ހެޔޮކަމެކެވެ. ވީމާ، ރަމަޟާން މަހު ރޯދަނުހިފައި ފިދްޔަދިނުމަށް ވުރެން، އުނދަގޫކަމާ އެކު ރޯދަހިފުމަށް ކުޅަދާނަ ވާނަމަ، ރޯދައަށް ތިބުން ތިޔަބައިމީހުންނަށް ހެޔޮކަން ބޮޑެވެ.[58] ދަންނާށެވެ! މުސްލިމުންގެ މައްޗަށް، اللهُ  ރޯދަ ފަރްޟުކުރެއްވުމަށް ފަހު، ފަރްޟު ރޯދަ ހިފުމުގައި ތިޔަބައިމީހުންނަށް ހަމަޖައްސަވައިދެއްވައިފައިވާ ލުއި ގޮތްތައް މި އާޔަތުގައި، އެ إِلٰهُ ބަޔާންކުރައްވައިފައި ވެއެވެ. އޭގެ ތެރޭގައި އަހަރުގެ ބާރަ މަސް ދުވަހުގެ ތެރެއިން ހަމަ އެކަނި ރަމަޟާން މަހު ރޯދަހިފުން ފަރްޟުކުރެއްވުން ހިމެނެއެވެ. އަދި ރަމަޟާން މަހު ރޯދަހިފުން ފަރްޟުކުރައްވައިފައި ވަނީ، ރޯދަހިފުމަށް ދަތިނުވާފަދަ ޞިއްޙަތެއް ލިބި ރަށުގައި ޤާއިމުވެހުރުމާ އެކު، ރޯދަހިފުމަށް ކެރިކުޅަދާނަވެގެންވާ މީހުންގެ މައްޗަށެވެ. އަދި މުސްކުޅިވުމުގެ ސަބަބުން ނުވަތަ ގަދަނުވާފަދަ ބައްޔެއްގެ ސަބަބުން، ރަމަޟާން މަހުގެ ރޯދަހިފުމަށް އުނދަގޫވެ ދަތިވެއްޖެ މީހާ، ރަމަޟާން މަހު ރޯދަ ނުހިފައި ދޫކޮށްލުމަށް ފަހު، އެ ދޫކޮށްލި ކޮންމެ ރޯދައެއްގެ ބަދަލުގައި ފިދްޔަދިނުން ވެސް ހިމެނެއެވެ. އެ ފިދްޔައަކީ، ރޯދަ ދޫކޮށްލި ކޮންމެ ދުވަހަކަށް މިސްކީނަކަށް ކާންދިނުމެވެ. ވުމާއެކު، ބަލިމީހުންނާއި، ދަތުރުވެރީންނަކީ ރޯދަ ދޫކޮށްލުން ހުއްދަ ބަޔެކެވެ. އެހެން ނަމަވެސް، ފާއިތުވި ރަމަޟާން މަހު ނުހިފުނު ރޯދަތައް އަނެއް ރަމަޟާން މަސް އައުމުގެ ކުރީން، ޤަޟާކުރުމުގެ ކުޅަދާނަކަން ލިބޭ ކޮންމެ މީހެއްގެ މައްޗަށް މެ، އޭނާ ދޫކޮށްލި ރޯދަތައް ޤަޟާކުރުން ވާޖިބުވެގެން ވެއެވެ.[59]","[58]-   التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[59]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(185) ރަމަޟާން މަހަކީ، އެ މަހެއްގައި، ކީރިތި ޤުރްއާން ބާވައިލެއްވުމަށް، اللهُ  ފެއްޓެވި މައްސަރެވެ. އަދި އެ ޤުރްއާން ބާވައިލެއްވުނީ، މީސްތަކުންނަށް ޓަކައި ހުރި ހިދާޔަތެއް ކަމުގައްޔާއި ތެދުމަގު ބަޔާންކޮށް ދެނިވި ފޮތެއް ކަމުގައެވެ. އެހެންކަމުން، ހިދާޔަތުގެ ތެދުމަގަކީ ކޮބައިކަން ބަޔާންކޮށްދެނިވި ސާފު ދަލީލުތަކާއި، ޙައްޤާއި ބާޠިލު ވަކިކޮށްދެނިވި ޙުއްޖަތްތަކާއި ހެކިތައް، އެ ޤުރްއާނުގައި، اللهُ  ބާވައިލައްވައިފައި ވެއެވެ. ފަހެ، ރޯދަހިފޭފަދަ ޞިއްޙަތެއް ލިބި ހުރުމާ އެކު ރަށުގައި ޤާއިމުވެހުރި މީހާ، ރަމަޟާން މަހުގެ ހަނދު ފެނުމުން، އެ މަހުގެ ދުވަސްތަކުގައި ރޯދަހިފާހުށިކަމެވެ! އަދި ތިޔަބައިމީހުންގެ ތެރެއިން މީހަކު ބަލިވުމުގެ ސަބަބުން، ރޯދަހިފުމަށް އުނދަގޫވެ ދަތިވެއްޖެ ނަމަ ނުވަތަ ދަތުރެއްގެ މަތީގައި ވަނީ ނަމަ، ރޯދަ ދޫކޮށްލައި އެހެން ދުވަސްތަކެއްގައި އެ ދޫކޮށްލި ކޮންމެ ރޯދައަކަށް ރޯދައެއް ހިފައި، ގެއްލުނު ރޯދައިގެ ޢަދަދު ހަމަކުރާހުށިކަމެވެ! އަދި ދުވަސްވެ މުސްކުޅިވުމުގެ ސަބަބުން ނުވަތަ އެހެން ވެސް އެ ފަދަ ސަބަބަކާ ހުރެ ރަމަޟާން މަހުގެ ރޯދަ ދޫކުރުމަށް ފަހު، ފަހުން ވެސް އެ ރޯދަތައް ހިފޭނޭކަމުގެ އެއްވެސް އުންމީދެއް ނެތް މީހާގެ މައްޗަށް ވާޖިބުވެގެން ވަނީ، އޭނާ ނުހިފައި ދޫކުރި ކޮންމެ ރޯދައެއްގެ ބަދަލުގައި، ފިދްޔައެއްގެ ގޮތުން މިސްކީނަކަށް ކާންދިނުމެވެ. އެހެނީ، اللهُ ގެ ޝަރީޢަތުގައި، ތިޔަބައިމީހުންނަށް ޓަކައި، އެ إِلٰهُ އެދިވޮޑިގަންނަވަނީ، ތިޔަބައިމީހުންނަށް ލުއިފަސޭހަކޮށްދެއްވުމަށެވެ. އަދި ތިޔަބައިމީހުންނަށް ދަތިތަކާއި އުނދަގޫތައް ޖެއްސެވުމަކަށް، އެ إِلٰهُ އެދިވޮޑިއެއްނުގަންނަވަތެވެ. އަދި ތިޔަބައިމީހުންގެ ކިބައިން، އެ إِلٰهُ އެދިވޮޑިގަންނަވަނީ، ރަމަޟާން މަހުގެ ރޯދަހިފައި ފުރިހަމަކުރުމުގެ ތައުފީޤު، އެ إِلٰهُ ތިޔަބައިމީހުންނަށް ދެއްވައި، އެ ކަމަށް މަގުދައްކަވައި، ރޯދަ ހިފުމުގައި ލުއިފަސޭހަކަން ލެއްވިކަމަށް ޓަކައި، ރޯދަ މަސް ނިމުމުން، ފިޠުރު ޢީދުގައި ތަކްބީރުކިޔައި، އެ إِلٰهއަށް ޝުކްރުވެރިވެ އުޅުމަށެވެ. އަދި ތިޔަބައިމީހުންނަށް ހިދާޔަތުގެ ތެދުމަގު ދެއްކެވިކަމަށް ޓަކައި، އެ إِلٰهُގެ މަތިވެރިވަންތަކަން ބަޔާންކުރުމަށެވެ.[60] ދަންނާށެވެ! اللهُ ، ކީރިތި ޤުރްއާން ބާވައިލެއްވުމަށް ފެއްޓެވީ، ރަމަޟާން މަހުގެ ރޭތަކުގެ ތެރެއިން ރެއެއް ކަމުގައިވާ لَيْلَةُ الْقَدْرِ ވިލޭރޭގައެވެ.","[60]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(186) އޭ ރަސޫލާއެވެ! ތިމަން إِلٰهއާ މެދު، ތިމަން إِلٰهُގެ އަޅުތަކުން އިބަ ރަސޫލާއާ ސުވާލުކޮށްފި ނަމަ، އިބަ ރަސޫލާ އެބައިމީހުންނަށް ވިދާޅުވާށެވެ! ފަހެ ހަމަކަށަވަރުން، ތިމަން إِلٰهُ ވޮޑިގެންވަނީ، ތިމަން إِلٰهُގެ އަޅުތަކުންނާ ނުހަނު ގާތުގައެވެ. ވީމާ، ތިމަން إِلٰهُގެ އަޅުތަކުންގެ ތެރެއިން އަޅަކު ތިމަން إِلٰهއަށް ދުޢާކޮށް ދަންނަވައިފި ނަމަ، އެ އަޅެއްގެ ދުޢާ، ތިމަން إِلٰهُ އިޖާބަކުރައްވަމެވެ. ފަހެ، ތިމަން إِلٰهُގެ އެންމެހައި އަޅުތަކުން ވެސް، ތިމަން إِلٰهُ އެންގެވި އެންގެވުމަށް އިޖާބަދީ، ތިމަން إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުން ދުރުވެ ރައްކައުތެރިވާހުށިކަމެވެ! އަދި، ތިމަން إِلٰهއަށް އެބައިމީހުން އީމާންވާހުށިކަމެވެ! އެއީ، ޙައްޤުގެ މަގަށް އިރްޝާދު ލިބި، ދީނާއި ދުނިޔޭގެ ކަންކަމުގައި އެބައިމީހުންނަށް ފައިދާހުރި މަގުން ހިނގުމުގެ ތައުފީޤު އެބައިމީހުންނަށް ލިބުމަށް ޓަކައެވެ.[61] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. ބާދިޔަތުގައި[62] އުޅޭ އަޢުރާބީންގެ ބަޔަކު އައިސް، ކައު އިތުރު ރަސޫލާގެ އަރިހުގައި ދެންނެވިއެވެ. އަޅުގަނޑުމެންގެ ވެރި رَبُّ ވޮޑިގެންވަނީ ގާތުގައިތޯއެވެ؟ ގާތުގައި ވޮޑިގެންވާ ނަމަ، ގާތުގައިވާ ފަރާތަކުން ކަންކަމަށް އެދި ދަންނަވާގޮތަށް އަޅުގަނޑުމެންގެ ވެރި رَبُّގެ ޙަޟްރަތުން ކަންކަމަށް އެދި ދަންނަވާހުށީމެވެ. ނުވަތަ އަޅުގަނޑުމެންގެ ވެރި رَبُّ ވޮޑިގެންވަނީ ދުރުގައިތޯއެވެ؟ ދުރުގައި ވޮޑިގެންވާ ނަމަ، ދުރުގައިވާ ފަރާތަކުން ކަންކަމަށް އެދި ދަންނަވާގޮތަށް އަޅުގަނޑުމެންގެ ވެރި رَبُّގެ ޙަޟްރަތުން ކަންކަމަށް އެދި ދަންނަވާހުށީމެވެ. މި ފަދައިން އެބައިމީހުން ދެންނެވުމުން މި އާޔަތް ބާވައިލެއްވުނެވެ.[63] އަދި ދަންނާށެވެ! اللهُ ގެ މަތިވެރިވަންތަކަމާއި މާތްވަންތަކަމާ އެކަށޭނަ ގޮތުގެ މަތީން، އެ إِلٰهُގެ އަޅުތަކުންނާ، އެ إِلٰهُ ކުއްތަންވެވޮޑިގެން ވާ ކަމަށް މި އާޔަތުން ދަލީލު ލިބެއެވެ.[64]","[61]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[62]- ބާދިޔަތަކީ، ބޮޑެތި ރަށްރަށުގެ ކައިރީގައި އޮންނަ ރަށްވެހިކަން ކުޑަ ސަރަހައްދެވެ.\n[63]-  الْجَامِعُ لِأَحْكَامِ الْقُرْآنِ لِلْإمِامِ الْقُرْطُبِي\n[64]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(187) އޭ މުސްލިމުންނޭވެ! ރަމަޟާން މަހުގެ ރޭތަކުގައި ތިޔަބައިމީހުންގެ އަނބީންގެ ގައިގައި އެދުންވެރިކަމާ އެކު ބީހި، އެ ކަނބަލުންނާ ޖިމާޢުވެ އުޅުން، اللهُ  ތިޔަބައިމީހުންނަށް ހުއްދަކުރައްވައިފިއެވެ. ދަންނާށެވެ! ތިޔަބައިމީހުންގެ އަބީންނަކީ، ތިޔަބައިމީހުންގެ ޢިއްފަތްތެރިކަމާއި އަބުރު ރައްކައުތެރިކޮށް، ޢައިބުތައް ފޮރުވައި ސިއްރުތައް ވަންހަނާކުރާންޖެހޭ ބަޔެކެވެ. އަދި ތިޔަބައިމީހުންނަކީ، އެ ކަނބަލުންގެ ޢިއްފަތްތެރިކަމާއި އަބުރު ރައްކައުތެރިކޮށް، ޢައިބުތައް ފޮރުވައި، ސިއްރުތައް ވަންހަނާކުރާންޖެހޭ ބަޔެއް ވެސް މެއެވެ. ފޭރާމުން ހަށިތައް ފޮރުވައި ނިވައިކުރާ ފަދައިން، އަނބީންނާއި ފިރީންނަކީ، އޭގެ އެއް ބަޔަކު، އަނެއް ބަޔެއްގެ ކިބައިގައި ހުންނަ ޢައިބު ކަންތައްތައް ފޮރުވާންޖެހޭ ބަޔެކެވެ. އަދި ހަމަކަށަވަރުން، ރަމަޟާން މަހުގެ ރޭތަކުގައި، ޢިޝާނަމާދަށް ފަހު، ތިޔަބައިމީހުންގެ އަނބީންގެ ގައިގައި އެދުންވެރިކަމާ އެކު ބީހި އެ ކަނބަލުންނާ ޖިމާޢުވުން، ތިޔަބައިމީހުންގެ މައްޗަށް، اللهُ  ޙަރާމްކުރައްވައިފައި ވަނިކޮށް، ތިޔަބައިމީހުން، އެ إِلٰهُގެ އަމުރުފުޅާ ޚިލާފުވެ، ތިޔަބައިމީހުންގެ އަމިއްލަ ނަފްސަށް ޚިޔާނާތްތެރިވެ، ތިޔަބައިމީހުންގެ އަނބީންނާ ތިޔަބައިމީހުން ޖިމާޢުވެ އުޅުނު ކަން، اللهُ  ދެނެވޮޑިގެން ވެއެވެ. އެއަށްފަހު، اللهُ  ތިޔަބައިމީހުންގެ މައްޗަށް ތައުބާލައްވައި، ތިޔަބައިމީހުންނަށް އެ ކަމުގެ ކުށް މަޢާފުކުރައްވައި، ތިޔަބައިމީހުންނަށް ލުއިކޮށްދެއްވައި، ރަމަޟާން މަހުގެ ރޭތަކުގައި، އެދުންވެރިކަމުގެ ގޮތުން ތިޔަބައިމީހުންގެ އަނބީންގެ ގައިގާ ބީހި، އެ ކަބަލުންނާ ޖިމާޢުވެއުޅުން، ތިޔަބައިމީހުންނަށް ހުއްދަކުރައްވައިފިއެވެ! އަދި، اللهُ  ތިޔަބައިމީހުންނަށް ޓަކައި ކަނޑައަޅުއްވައި މިންވަރުކުރައްވައި ލިއުއްވައިފައިވާ ގޮތުގެމަތީން ދަރީން ލިބުމަށް އެދި، އެ إِلٰهُގެ ޙަޟްރަތުގައި ތިޔަބައިމީހުން ދަންނަވައި އުޅޭށެވެ! އަދި އިރުއޮސްފުހުމުން ފެށިގެން، ރޭގަނޑުގެ އަނދިރިކަން ނިމި، ފަޖްރުގެ އަލިކަން ފައުޅުވެ އެނގިއްޖައުމަށް ދާނދެން، ތިޔަބައިމީހުން ކައިބޮއި އުޅޭށެވެ! އަދި ފަޖްރުގެ އަލިކަން ފައުޅުވާ ވަގުތުން ފެށިގެން، އެ ދުވަހެއްގެ އިރުއޮސްފުހިއްޖައުމަށް ދާނދެން، ރޯދަ ގެއްލެނިވި އެންމެހައި ކަންތައްތަކުން ދުރުވެ، ރޯދަ ފުރިހަމަ ކުރުންމަތީ ތިޔަބައިމީހުން ދެމިތިބޭށެވެ! އަދި މިސްކިތްތަކުގައި ތިޔަބައިމީހުން އިޢުތިކާފަށް ތިބޭ ޙާލު، އެދުންވެރިކަމުގެ ގޮތުން އަނބީންގެ ގައިގައި ބީހި އެ ކަނބަލުންނާ ޖިމާޢުވެނޫޅޭށެވެ! އެހެނީ، އިޢުތިކާފަށް ތިބޭ ޙާލު، އަނބީންނާ ޖިމާޢުވުމަކީ، އިޢުތިކާފުގެ އަޅުކަން ބާޠިލުވަނިވި ކަމެކެވެ. ބަޔާންވެދިއަ ޙުކުމްތަކަކީ، اللهُ  ތިޔަބައިމީހުންނަށް ޓަކައި ކަނޑައަޅުއްވައި ޝަރްޢުކުރައްވައިފައިވާ ޙުކުމްތަކެކެވެ. އަދި އެ ޙުކުމްތަކަކީ، ރަމަޟާން މަހުގެ ރޭތަކުގައި އަނބީންނާ ޖިމާޢުވުން ހުއްދަ ވަގުތުތަކާއި، ހުއްދަނޫން ވަގުތުތަކާއި، ކައިބޮއި އުޅުން ހުއްދަ ވަގުތުތަކާއި، ހުއްދަނޫން ވަގުތުތައް ވަކިކޮށްދޭ އިންތަކެއް ވެސް މެއެވެ. ވީމާ، ތިޔަބައިމީހުން އެ އިންތައް ފަހަނަޅައި ނުދާށެވެ! ފަހެ، اللهُ  މި ފަދަ އާޔަތްތައް ބާވައިލައްވައި، އެ އާޔަތްތަކުގައި ޝަރްޢީ ޙުކުމްތައް ސާފުކޮށް ބަޔާންކޮށްދެއްވައި، އެ ޙުކުމްތައް މީސްތަކުންނަށް އަންގަވަނީ، ޙަރާމް ކަންތައްތަކުން މީސްތަކުން ދުރުވެތިބުމަށް ޓަކައެވެ. އެއީ، އެ إِلٰهُގެ ޙަޟްރަތުން ލިބޭނޭ ޘަވާބަށް ދަހިވެތިވެ، އެ إِلٰهُގެ ޢަޛާބަށް ބިރުވެތިވެ، އެންމެހައި މީސްތަކުން، އެ إِلٰهއަށް ތަޤްވާވެރިވުމަށް ޓަކައެވެ.[65] ދަންނާށެވެ! އިޢުތިކާފުކުރުމަކީ، اللهُ  އާ ކުއްތަންވުމުގެ ނިޔަތުގައި، ކަނޑައެޅިގެންވާ މުއްދަތަކަށް މިސްކިތުގައި ދެމިތިބުމެވެ. މި އާޔަތް ބާވައިލެއްވުނު ސަބަބު: އިސްލާމް ދީނުގެ ކުރީކޮޅުގައި، ރަމަޟާން މަހުގެ ރޭތަކުގައި ޢިޝާ ނަމާދުކުރުމަށް ފަހު ނުވަތަ ނިދަން އޮށޯތުމަށް ފަހު، އެދުންވެރިކަމާ އެކު އަނބީންގެ ގައިގާ ބީހި އެ ކަނބަލުންނާ ޖިމާޢުވުން މުސްލިމުންގެ މައްޗަށް، اللهُ  ޙަރާމްކުރައްވައިފައި ވަނިކޮށް، ބައެއް އަޞްޙާބުންނަށް އެ އަމުރުފުޅާ ޚިލާފުވެވަޑައިގެންނެވުނެވެ. ދެން އެއަށްފަހު، ކައު އިތުރު ރަސޫލާގެ އަރިހަށް އެ އަޞްޙާބުން ވަޑައިގެން އެ ކަމާ މެދު ދެރަފުޅުވެ، ވަރަށް ބޮޑަށް ހިތާމަފުޅުކުރައްވައި، اللهُ ގެ ޙަޟްރަތަށް ރުޖޫޢަވެ ތައުބާވެވަޑައިގެންނެވިއެވެ. ވުމާއެކު، އެ ކަމާ ގުޅިގެން މި އާޔަތް ބާވައިލެއްވުނެވެ.[66]","[65]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[66]-  تَفْسِيرُ جامِعِ الْبَيَانِ لِلإِمَامِ مُحَمَّدِ بنِ جَرِيرِ الطَّبَرِي"],["(188) އޭ މުސްލިމުންނޭވެ! ތިޔަބައިމީހުންގެ ތެރެއިން އެއް ބަޔަކު، އަނެއް ބަޔެއްގެ މުދައު ޙަރާމް ގޮތްގޮތަށް ލިބިގަނެ، ނުޙައްޤު ބާޠިލު ގޮތުގައި އެ ތަކެތި ކައިނޫޅޭށެވެ! އެއީ، ދޮގު ހުވާކޮށްގެންނާއި، މަކަރާއި ޙީލަތްހަދައިގެންނާއި، ޣަޞްބުން ފޭރިގެންނާއި، ވައްކަންކޮށްގެންނާއި، ރިޝްވަތުގެ ގޮތުންނާއި، ރިބާގެ މުޢާމަލާތުތަކުގެ ތެރެއިންނާ އަދި އެ ނޫނަސް އެހެނިހެން ޙަރާމް ގޮތްގޮތުންނެވެ. އަދި ތިޔަބައިމީހުންނަށް އެނގިގެން ތިބެ މެ، ޙައްޤުނޫން ގޮތްގޮތަށް މީސްތަކުންގެ މުދަލުގެ ތެރެއިން ބައެއް ލިބިގަނެ، އެ ފަދަ މުދައު ފާފަވެރިގޮތުގައި ބޭނުންކުރުމަށާއި ކެއުމަށް ޓަކައި، ޤާޟީންނަށާ އެކިއެކި ކަންކަމާ ޙަވާލުވެތިބޭ މަސްއޫލުވެރީންނަށާއި އަދި އެ ފަދަ އެހެނިހެން ފަރާތްތަކަށް ވިއަސް، ތިޔަބައިމީހުންގެ މުދަލުން ހޭދަކޮށް ރިޝްވަތުދީ ނޫޅޭށެވެ! އެހެނީ، އެ ފަދަ ކަންތައްކުރާ މީހުން ވާނީ، ފާފަވެރި ގޮތުގައި މީސްތަކުންގެ މުދައު ލިބިގަނެ ޙަރާމްތަކެތި ކައިބޮއި އުޅޭ ބަޔަކު ކަމުގައެވެ.[67]","[67]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(189) އޭ ރަސޫލާއެވެ! ހަނދަށް އަންނަ އެކިއެކި ބަދަލުތަކާ ގުޅޭގޮތުން، އިބަ ރަސޫލާގެ އަޞްޙާބުން އިބަ ރަސޫލާއާ ސުވާލުކުރައްވަތެވެ. ވީމާ، އިބަ ރަސޫލާ ވިދާޅުވާށެވެ! ހަނދަށް އަންނަ ބަދަލުތަކަކީ، ރޯދަހިފުމާއި، ޢީދުކުރުމާއި، ޙައްޖުވުން ފަދަ އަޅުކަން އަދާކުރަންޖެހޭ ވަގުތުތަކާ އަދި އެކިއެކި މަސައްކަތްކުރާނޭ ވަގުތުތަކާއި މޫސުންތައް މީސްތަކުން ދެނެގަތުމަށް ޓަކައި، اللهُ  ލައްވައިފައިވާ ޢަލާމާތްތަކެކެވެ. ދަންނާށެވެ! ހެޔޮކަމަކީ، އިޙްރާމުގެ ޙާލަތުގައި ގޭގޭގެ ފުރަގަހުން، ވަލުދޮރޯށީން ގޭގެއަށް ވަދެއުޅުން ކަމުގައެއް ނުވެއެވެ. އަދި ހެޔޮކަން ވަނީ އެ ގޮތަށް އެ ކަން ކުރުމުގައެއް ވެސް ނޫނެވެ. އެހެނެއްކަމަކު، ހުރިހައިވެސް ހެޔޮކަމަކީ، اللهُ އަށް ބިރުވެތިވެ ތަޤްވާވެރިވުމެވެ. އަދި މީސްތަކުންގެ ތެރެއިން އެންމެ ހެޔޮ ބަޔަކީ ވެސް ތަޤްވާވެރީންނެވެ. ވުމާއެކު، ހުރިހައި ހެޔޮކަމެއް މެ ވަނީ، اللهُ  އެންގެވި ގޮތަށް ކަންތައްތައްކޮށް، ނަހީކުރެއްވި ކަންތައްތަކުން ދުރުވެގަނެ، އެ إِلٰهُ އެންގެވި ގޮތުގެ މަތީން، އެ إِلٰهُގެ ރަސޫލާ ދެއްކެވި ގޮތަށް އަޅުކަންކޮށް، އެ إِلٰهއަށް ބިރުވެތިވާ މީހާގެ ކިބައިގައެވެ. ކަން މިހެން ހުރި އިރު، އިޙްރާމް ބަނދެގެން ތިބެ ތިޔަބައިމީހުން ގެއަކަށް ވަންނަ ނަމަ، އެ ގެއެއްގެ މައި ދޮރުން ވަދެއުޅޭށެވެ! އަދި ތިޔަބައިމީހުން ކޮންމެ ކަމެއް ކުރި ކަމުގައި ވިއަސް، އެ ކަމެއް ކުރުމަށް، اللهُ  އަންގަވައިފައިވާ ގޮތަށް، އެ إِلٰهއަށް ބިރުވެތިވެ ތިބެ އެ ކަމެއް ކުރާށެވެ! އެއީ، ދުނިޔެއާއި އާޚިރަތުގައި އެ ކަންކަމަށް އެދި ތިޔަބައިމީހުން ލޯބިކުރާ ކަންތައްތައް ޙާޞިލުވެ ކާމިޔާބުވުމަށް ޓަކައެވެ.[68] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެންވެއެވެ. ހަނދަށް އަންނަ ބަދަލުތަކާއި އެ ބަދަލުތައް އަންނަ ގޮތާ މެދު، އަޞްޙާބުންގެ ތެރެއިން ބައެއް އަޞްޙާބުން، ކައު އިތުރު ރަސޫލާއާ ސުވާލުކުރެއްވިއެވެ. އެ ސުވާލުގައި އެ އަޞްޙާބުން ދެންނެވިއެވެ. ކޮންމެ މަހެއްގެ ހަނދު ފުރަތަމަ ފެންނައިރު އެހާ ހިމަކޮށް ހުރެފައި، ފަހުން ބޮޑުވަމުން ގޮސް ފުރިހަމަ ހަނދަކަށް ވެދެއެވެ. ދެން، މަޑުމަޑުން އުނިވަމުން ގޮސް މުޅީން ނުފެނިފައި، އަނެއްކާ ވެސް، ހަމަ އިހު ފެނުނުހެން ހިމަހިމަ ރޮއްޖެއްގެ ސިފައިގައި ފެނެއެވެ. ވީމާ، އެ ކަން އެހެންވުމުގެ ސަބަބަކީ ކޮބައިތޯއެވެ؟ ދެން، އެ ސުވާލާ ބެހޭ ގޮތުން މި އާޔަތް ބާވައިލައްވައި، ހަނދަށް އެ އަންނަ ބަދަލުތަކަކީ، މީސްތަކުންގެ ދިރިއުޅުމާ ބެހޭ ކަންތައްތަކާއި، ޙައްޖުފަދަ އަޅުކަމުގެ ކަންތައްތަކަށް ކަނޑައެޅިގެންވާ މޫސުމްތަކާއި ދުވަސްތައް ދެނެގަނެ، ވަގުތު ފާހަގަކުރެވޭނޭ ގޮތް މިންވަރުކުރައްވައި، އެ ކަމަށް ޓަކައި، اللهُ  ލައްވަވައިފައިވާ ގޮތްތަކެއް ކަން އަންގަވައި މި އާޔަތް ބާވައިލެއްވުނެވެ. އަދި ބަޔާންވެދިއަ ސުވާލު، ކީރިތި ރަސޫލާއާ ކުރެއްވުނީ، މަދީނާގެ މީހުން، ޙައްޖަށް ނުވަތަ ޢުމްރާއަށް އިޙްރާމްބަނދެފި ނަމަ، އިޙްރާމުގެ ޙާލަތުގައި ތިބޭއިރު، ގޭގޭގެ މައި ދޮރުން ގޭގެއަށް ވަދެނޫޅޭ ދުވަސްވަރެއްގައެވެ. ވީމާ، އިޙްރާމުގެ ޙާލަތުގައި ވަނިކޮށް، ކޮންމެހެން ގެއަކަށް ވަންނަން އެބައިމީހުންނަށް ޖެހިއްޖެ ނަމަ، އެ ގެއެއްގެ މައި ދޮރުން، އެ ގެއަކަށް ވަނުމުގެ ބަދަލުގައި، އެ ގެއެއްގެ ފުރަގަހުން ދޮރެއް ކަނޑައިގެން، އެ ދޮރުން އެބައިމީހުން އެ ގެއަކަށް ވަދެއުޅުނެވެ. އަދި އެ ކަމަކީ، ޙައްޖާއި ޢުމްރާގެ އަޅުކަމުގެ ތެރޭގައި ހިމެނޭ ކަމެއްކަމުގައި ވެސް އެބައިމީހުން ބަލައިއުޅުނެވެ. ވުމާއެކު، އެ ކަމަކީ، އަޅުކަމުގެ ތެރޭގައި ހިމެނޭ ކަމެއް ނޫން ކަމާއި، އަޅުކަމަކީ އަދި ހެޔޮކަމަކީ، اللهُ އަށް ބިރުވެތިވެ، ތަޤްވާވެރިވެ، ކޮންމެކަމެއް ވެސް، އެ إِلٰهُ އަންގަވައިފައިވާ ގޮތަށް ކުރުން ކަމުގައި އަންގަވައި މި އާޔަތް ބާވައިލެއްވުނު ކަމުގައި ވެސް ވެއެވެ.[69] އަދި މި އާޔަތުން ދޭހަވާ ގޮތުގައި ކޮންމެ ކަމެއް ވެސް ދަސްކުރަން ވާނީ އެ ކަމެއްގެ ޢިލްމުވެރީންގެ ގާތުންނެވެ. އަދި އަޅުކަމުގެ ގޮތުން ކުރާންވާ ހުރިހައި ކަމެއް މެ ވަނީ، ކަނޑައެޅި ނިމިފައެވެ. ވީމާ، އަޅުކަމުގެ ތެރެއަށް އިތުރު ކަމެއް ވެއްދުމެއް އަދި އޭގެ ތެރެއިން ކަމެއް އުނިކުރުމެއް ވިއަސް، އެއްވެސް ޙާލެއްގައި، އެއްވެސް މީހަކަށް ހުއްދަވެގެނެއް ނުވެއެވެ.[70]","[68]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[69]-  الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\r[70]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(190) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެ، އެ إِلٰهُ ޝަރްޢުކުރެއްވި އެންމެހައި ކަންތައްތައް ޤަބޫލުކުރާ މުއުމިނުންނޭވެ! اللهُ ގެ ދީނަށް ނަޞްރުދިނުމަށް ޓަކައި، ތިޔަބައިމީހުންނާ ހަނގުރާމަކުރާ ކާފިރުންނާ ދެކޮޅަށް، އެ إِلٰهُގެ މަގުގައި ތިޔަބައިމީހުން ޖިހާދުކުރާށެވެ! އަދި ޖިހާދުކުރުމުގައި ހައްދުފަހަނަޅައި ގޮސް، އަންހެނުންނާއި، މުސްކުޅީންނާއި، ކުޑަކުދީން ޤަތުލުކޮށް އަނިޔާވެރިނުވާށެވެ! އެހެނީ، އެ ކަމަކީ، اللهُ  މަނާކުރައްވައިފައިވާ ކަމެކެވެ. ހަމަކަށަވަރުން، اللهُ  ކަނޑައަޅުއްވައިފައި ވާ އިންތައް ފަހަނަޅައި ގޮސް، އެ إِلٰهއާއި އެ إِلٰهُގެ ރަސޫލާ ޙަރާމްކުރެއްވި ކަންތައްތަކަށް އަރައިގަންނަ މީހުން ދެކެ، އެ إِلٰهُ ލޯބިވެވޮޑިނުގަންނަވަތެވެ.[71]","[71]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(191) އޭ اللهُ ގެ އެއްކައުވަންތަކަން ތެދުކޮށް، ޤަބޫލުކޮށް އެ إِلٰهُގެ ރަސޫލާއާ ތަބާވެ، އެ إِلٰهُ ޝަރްޢުކުރެއްވި އެންމެހައި ކަންތައް ޤަބޫލުކުރާ މުސްލިމުންނޭވެ! އަދި ތިޔަބައިމީހުންނާ ދެކޮޅަށް ހަނގުރާމަކުރާ މުޝްރިކުން ކޮންމެ ތަނަކުން ފެނުނު ކަމުގައި ވިއަސް، ތިޔަބައިމީހުން އެބައިމީހުންނާ ހަނގުރާމަކުރާށެވެ! އެހެނީ، އެ މުޝްރިކުން ވަނީ ތިޔަބައިމީހުން މައްކާއިން ނެރެލައިފައެވެ. ވީމާ، ތިޔަބައިމީހުންނާ މެދު، އެ މުޝްރިކުން ކަންތައް ކުރި ފަދައިން ތިޔަބައިމީހުން ވެސް އެބައިމީހުންނާ މެދު ކަންތައްކޮށް، އެބައިމީހުން މައްކާއިން ނެރެލާށެވެ! އަދި ތިޔަބައިމީހުން އެ މުޝްރިކުންނާ ދެކޮޅަށް ތިޔަ ކުރާ ހަނގުރާމައަށްވުރެން، ކީރިތި ޤުރްއާން ދޮގުކުރުމާއި، ޝިރްކުކުރުމާއި، އިސްލާމް ދީނަށް ވަނުމުގެ މަގު މީސްތަކުންނަށް ބަންދުކުރުމަށް މަސައްކަތްކުރުމުގެ ފިތުނަ މާ ބޮޑުވެގެންވެއެވެ. އަދި އިތުރުކަމާއި މާތްކަން ބޮޑު މައްކާގެ ޙުރްމަތް ކަނޑައި، ތިޔަބައިމީހުންނާ ހަނގުރާމަކުރުމަށް އެބައިމީހުން ފަށައިގެންފުމަށް ދާނދެން، މައްކާގެ ސަރަހައްދުގައި އެބައިމީހުންނާ ހަނގުރާމަކުރުމަށް ތިޔަބައިމީހުން އަވަސްވެނުގަންނާށެވެ! އެއީ، އަލްމަސްޖިދުލްޙަރާމުގެ ޙުރްމަތްތެރިކަމާއި މާތްކަމަށް ޓަކައެވެ. ނަމަވެސް، އެ މުޝްރިކުން އިސްވެ، ޙުރްމަތްތެރިކުރެއްވިގެންވާ މައްކާގައި ތިޔަބައިމީހުންނާ ހަނގުރާމަކުރުމަށް ފަށައިގެންފި ނަމަ، ތިޔަބައިމީހުން ވެސް އެބައިމީހުންނާ ހަނގުރާމަކުރާށެވެ! އެހެނީ، ދެކޮޅުވެރިކަން ހުއްޓުވުމަށް ޓަކައި، ކާފިރުންނަށް ދޭންވާ ސަޒާއަކީ ހަމަ އެއީއެވެ.[72]","[72]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(192) އޭ މުސްލިމުންނޭވެ! ފަހެ، އިސްލާމް ދީނާ މެދު މުޝްރިކުން އެ ގެންގުޅޭ ދެކޮޅުވެރިކަމާއި ޢަދާވާތްތެރިކަން ދޫކޮށް، ތިޔަބައިމީހުންނާ ހަނގުރާމަކުރުން އެ މުޝްރިކުން ހުއްޓައިލައިފި ނަމަ، ތިޔަބައިމީހުން ވެސް އެބައިމީހުންނާ ހަނގުރާމަކުރުން ހުއްޓައިލާށެވެ! ފަހެ ހަމަކަށަވަރުން، اللهُ އީ، އެ إِلٰهُގެ އަޅުތަކުންގެ ތެރެއިން އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންނަށް ކުރެވިފައިވާ ކުށްތަކާ މެދު ސުވާލުނުކުރައްވާ، އެ ފަދަ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.[73]","[73]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(193) އޭ މުސްލިމުންނޭވެ! އިސްލާމް ދީނާ ދެކޮޅަށް، ތިޔަބައިމީހުންނާ ހަނގުރާމަކުރާ މުޝްރިކުންނާ ހަނގުރާމަ ކުރުންމަތީ ތިޔަބައިމީހުން ވެސް ދެމިތިބޭށެވެ! އެއީ، اللهُ ގެ ދީން ފައުޅުވެ، ޢާންމުވެ، އެ ދީނުގެ ބާރު ގަދަވެއްޖައުމަށް ދާނދެނެވެ. އަދި ޝިރްކުކުރުމާއި، ކީރިތި ޤުރްއާން ދޮގުކުރުމާއި، އިސްލާމް ދީނަށް ވަނުމުގެ މަގު މީސްތަކުންނަށް ބަންދުކުރުމުގެ ގޮތުން މުޝްރިކުން އެ ކުރާ މަސައްކަތް ހުއްޓައިލައި، އެބައިމީހުންގެ ފިތުނަވެރިކަމުން މީސްތަކުން ސަލާމަތްވެއްޖައުމަށް ދާނދެނެވެ. ފަހެ، އެ މުޝްރިކުން އިސްލާމް ދީނާ ދެކޮޅަށް ހަނގުރާމަކުރުން ހުއްޓައިލައިފި ނަމަ، ތިޔަބައިމީހުން ވެސް އެބައިމީހުންނާ ހަނގުރާމަކުރުން ހުއްޓައިލާށެވެ! ފަހެ، اللهُ އަށް ކާފިރުވެ، އިސްލާމް ދީނާ ޢަދާވާތްތެރިވެ، އެ ދީނުގެ މަގު މީސްތަކުންނަށް ބަންދުކުރުމަށް މަސައްކަތްކޮށް، ހަމައިންނެއްޓި އަނިޔާވެރިވާ ބަޔެއްގެ މައްޗަށް މެނުވީ، ޢަދާވާތްތެރިވުމެއް އަދި އެ ކަމަށް ސަޒާދިނުމެއް ވިއަސް ނުވެއެވެ.[74] ދަންނާށެވެ! މި އާޔަތުގައި، اللهُ  މުސްލިމުންނަށް އަމުރުކުރައްވައިފައި ވަނީ، ކާފިރުންގެ ފަރާތުން މުސްލިމުންނަށް އަނިޔާކުރުމެއް ނެތި، އީމާންކަމާ އަދި އެ ނޫން އެންމެހައި ދީނީ އަޅުކަން، ހަމަ އެކަނި اللهُ  އަށް ޚާލިޞްކުރެވި، ޙުރްމަތްތެރިވެގެންވާ މާއްކާއާއި އެ ނޫން ތަންތާނގައި ވެސް، މުސްލިމުންނަށް އެބައިމީހުންގެ ދީން ފައުޅުކޮށް އުޅުމުގައި އެއްވެސް ބިރުވެރިކަމެއް ނެތި، އަމާންކަން ލިބިއްޖައުމަށް ދާނދެން ކާފިރުންނާ ހަނގުރާމަ ކުރުމަށެވެ.[75]","[74]-  الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[75]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(194) އޭ މުއުމިނުންނޭވެ! ޙުރްމަތްތެރިކުރެއްވިގެންވާ މައްސަރަކަށް ޙުރްމަތްތެރިކުރެއްވިގެންވާ މައްސަރެކެވެ. އަދި ޙުރްމަތްތެރިކަން ކަނޑައިފުމަކީ ބަދަލުހިފުން އޮންނަ ކަމެއް ވެސް މެއެވެ. ވީމާ، اللهُ  ޙުރްމަތްތެރިކުރައްވައިފައިވާ ތަނެއްގައި، ޙުރްމަތްތެރި ދުވަސްވަރެއްގައި ހަނގުރާމަކޮށް ނުވަތަ އެހެން ގޮތަކުން ވިއަސް، އިސްލާމް ދީނުގެ އިންތައް ފަހަނަޅައި ދާ މީހުންގެ ކިބައިން ބަދަލުހިފުން އެ إِلٰهُ ޝަރްޢުކުރައްވައިފައި ވަނީ، އެ ބަޔަކު ކަންތައްތައް ކުރިފަދައަކުން އެ ބަޔަކާ މެދު ކަންތައް ކުރެވޭ އުޞޫލުންނެވެ. އެހެންކަމުން، اللهُ  ޙުރްމަތްތެރިކުރައްވައިފައިވާ މައްސަރުތަކުގެ ތެރެއިން މައްސަރެއްގައި ވިއަސް، މުޝްރިކުން ތިޔަބައިމީހުންނާ ހަނގުރާމަކުރާން ފަށައިފި ނަމަ ތިޔަބައިމީހުން ވެސް އެބައިމީހުންނާ ހަނގުރާމަކުރާށެވެ! ފަހެ، ޢަދާވާތްތެރިވުމުގައި އިސްނަގައި، ތިޔަބައިމީހުންނާ ދެކޮޅުވެރިވެ އަދި ތިޔަބައިމީހުންގެ މައްޗަށް އިސްވެ އަރައިގަތް ބަޔަކު ކަންތައް ކުރިފަދައަކުން، ތިޔަބައިމީހުން ވެސް އެ ބަޔަކާ މެދު ކަންތައްކުރާށެވެ! އަދި އެ ގޮތަށް ކަންތައްތައް ކުރުމަކީ، ތިޔަބައިމީހުންގެ މައްޗަށް ފާފައެއް އޮތް ކަމެއް ނޫނެވެ. އަދި އެ ގޮތަށް ބަދަލުހިފައި ޢުޤޫބާތްދިނުމުގައި، ތިޔަބައިމީހުން، اللهُ އަށް ބިރުވެތިވެ ތަޤްވާވެރިވެ، އެ إِلٰهُ ބާވައިލެއްވި ޝަރީޢަތުގެ އިންތައް ފަހަނަޅައިނުދާށެވެ! އަދި ހަމަކަށަވަރުން، اللهُ  ވޮޑިގެންވަނީ، އެ إِلٰهُ އަމުރުކުރެއްވި ކަންތައްތައް ކޮށް، ނަހީކުރެއްވި ކަންތައްތަކުން ދުރުވެ، ތަޤްވާވެރިވާ މީހުންނާ އެކުގައި ކަން ތިޔަބައިމީހުން ރަނގަޅަށް ދަންނަހުށިކަމެވެ![76]","[76]-  الْمُخْتَصَرُ فِي التَّفْسِيرِ مِنْ مَرْكَزِ ِالدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(195) އޭ މުއުމިނުންނޭވެ! اللهُ ގެ ކަލިމަފުޅު މަތިވެރިކުރުމަށް ޓަކައި ޖިހާދުކުރުމަށާއި މުސްލިމުންގެ ލަޝްކަރު ތައްޔާރުކުރުމަށާއި ހަތިޔާރު ހޯދުމަށާ އަދި އެ ނޫން ވެސް ދީނީ ކަންތައްތައް ކުރިއަރުވައި އެ إِلٰهُގެ ދީނަށް ނަޞްރުދިނުމަކީ، އެ ނޫން އެހެނިހެން ކަންކަމެކޭ ވެސް އެއްފަދައިން ނުހަނު ބޮޑު ދީލަތި އެހީއަށް ބޭނުންވާ ކަންކަމެވެ. ވީމާ، ތިޔަބައިމީހުންގެ މުދަލުން، اللهُ ގެ މަގުގައި ހޭދަކުރުން މަތީ ދެމިތިބޭށެވެ! އަދި اللهُ ގެ މަގުގައި، ޖާނާއި މާލުން ޖިހާދުކުރުން ހުއްޓައިލައި، އިސްލާމް ދީނަށް ނަޞްރުދިނުމަށް ޓަކައި ކުރާންޖެހޭ ހޭދަތައް ނުކޮށް، ތިޔަބައިމީހުންގެ ނަފްސުތައް ހަލާކުގެ ތެރެއަށް ވައްޓައިނުލާށެވެ! އެހެނީ، اللهُ ގެ މަގުގައި ޖިހާދުކުރުން ހުއްޓައިލައި، އެ ނޫން ވެސް ދީނީ ކަންތައްތައް ކުރިއެރުވުމަށް ހޭދަނުކޮށް ތިބުމަކީ، ތިމާއާއި މުޅި އިސްލާމީ އުންމަތް ހަލާކުގެ ތެރެއަށް އެއްލައިލެވޭ ކަމެކެވެ. ވީމާ، ތިޔަބައިމީހުންގެ އަތްތަކުން، ތިޔަބައިމީހުންގެ ހަށިތަކާއި ފުރާނަތައް އެ ފަދަ ހަލާކެއްގެ ތެރެއަށް އެއްލައިނުލާށެވެ! އަދި اللهُ ގެ މަގުގައި ހޭދަކުރުމުގައްޔާއި، އެ إِلٰهއަށް ކިޔަމަންތެރިވުމުގައްޔާއި، މިސްތަކުންނާ މުޢާމަލާތުކުރުމުގައި އިޙްސާންތެރިވެ، ރިވެތި އަޚްލާޤުން ޒީނަތްތެރިވެގެން ތިބުމާ އެކު، ޖިހާދުކުރުމާ ބެހޭ އެންމެހައި ކަންތައްތައް، ތިޔަބައިމީހުން ނުހަނު މޮޅަށް ކުރަމުން ގެންދާށެވެ! އަދި ތިޔަބައިމީހުން ކުރާ ހުރިހައި ޢަމަލަކީ، اللهُ ގެ ރުހިވޮޑިގަތުން އަދައި، އެ إِلٰهُ އެންގެވި ގޮތަށް ކުރާ ޢަމަލުތަކެއް ކަމުގައި ހަދައި، ތިޔަބައިމީހުން ކުރާ ހުރިހައި ކަމެއް، އެ إِلٰهُގެ ވަޖްހުފުޅަށް ޚާލިޞްކުރާށެވެ!އެހެނީ ހަމަކަށަވަރުން، އިޚްލާޞްތެރިކަމާ އެކު ހެޔޮކޮށް ކަންތައްތައްކުރާ އިޙްސާންތެރީން ދެކެ، اللهُ  ލޯބިވެވޮޑިގެންވެތެވެ.[77] ދަންނާށެވެ! އެކި ޒަމާނުގައި އެކި ތަންތާނގައި އެކި ގޮތްގޮތަށް އިސްލާމް ދީނާ ދެކޮޅަށް ހަނގުރާމަކުރެވެމުން ދާ ކަމީ ވަންހަނާވެގެންވާ ކަމެއް ނޫނެވެ. ވީމާ، اللهُ ގެ ދީން މަތިވެރިކޮށް، އެ إِلٰهُގެ ދީނަށް ނަޞްރުދިނުމަށް ޓަކައި ކުރެވޭ ޖިހާދަކީ، ވަކި ޒަމާނަކަށް އަދި ވަކި ތަނަކަށް ޚާއްޞަވެފައިވާ ކަމެއް ނޫނެވެ. އެހެންކަމުން، އިސްލާމް ދީނާ ދެކޮޅަށް މުސްލިމުންނާ ހަނގުރާމަކުރެވޭހައި ހިނދަކު، اللهُ ގެ ދީނަށް ނަޞްރުދިނުމަށް ޓަކައި ޖިހާދުކުރުން ދެމިއޮންނާން ވާނެއެވެ. އެހެންކަމުން، اللهُ  ވަޙީކުރެއްވިއެވެ. (ﲾ ﲿ ﳀ ﳁ ﳂ ﳃ) ވީމާ، اللهُ ގެ މި ބަސްފުޅަށް ކިޔަމަންވެ، اللهُ ގެ މަގުގައި ޖިހާދުކުރުމަކީ ވާޖިބެއް ކަން ކަށަވަރެވެ. މި ވަޙީ ބަސްފުޅުގެ މާނައީ: “ތިޔަބައިމީހުންނާ ހަނގުރާމަކުރާ މީހުންނާ ތިޔަބައިމީހުން ވެސް، اللهُ ގެ މަގުގައި ހަނގުރާމަކުރާށެވެ!][78]","[77]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ  بِالْمَمْلَكَةِ الْعَرَبِيَّةِ السُّعُودِيَّة\n[78]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(196) އޭ މުސްލިމުންނޭވެ! ތިޔަބައިމީހުން، اللهُ ގެ ވަޖްހުފުޅުއަދައި ޙައްޖުގެ އަޅުކަމާއި ޢުމްރާގެ އަޅުކަން ފުރިހަމައަށް އަދާކޮށް، އެއިން ކޮންމެ އަޅުކަމެއް ވެސް، އެ إِلٰهއަށް ޓަކައި ޚާލިޞްކުރާށެވެ! ފަހެ، ޙައްޖު ނުވަތަ ޢުމްރާވުމަށް ޓަކައި އިޙްރާމް ބަނުމަށް ފަހު، ދެކޮޅުވެރި ބަޔަކާ ހުރެ ނުވަތަ ބައްޔެއްގެ ސަބަބުން ނުވަތަ އެ ނޫން ވެސް ސަބަބަކާ ހުރެ، ޙައްޖު ނުވަތަ ޢުމްރާގެ އަޅުކަން އަދާކުރުމަށް ހުރަސްއެޅިއްޖެ ނަމަ، ތިޔަބައިމީހުންގެ މައްޗަށް ވާޖިބުވެގެން ވަނީ، اللهُ ގެ ޙަޟްރަތަށް ކުއްތަންވުމުގެ ގޮތުން، ގެރި ނުވަތަ ބަކަރި ނުވަތަ ޖަމަލުގެ ތެރެއިން، ތިޔަބައިމީހުންނަށް ލިބުނު އެއްޗެއް ހަދްޔުގެ ގޮތުގައި ކަތިލުމެވެ. އަދި ޙައްޖަށް ނުވަތަ ޢުމްރާއަށް އިޙްރާމް ބަނުމަށް ފަހު، އެއްވެސް ޢުޛްރަކާ ހުރެ ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވިއްޖެ ނަމަ، ހަދްޔު ކަތިލަންޖެހޭ ތަނަށް، އޭގެ މަޙައްލަށް ހަދްޔު ގެންދެވި، ހަދްޔު ކަތިލައިފުމަށް ދާނދެން ތިޔަބައިމީހުން ބޯ ބާލައި ނުވަތަ ބޯ ކޮށައި، އިޙްރާމް ނުކަނޑާހުށިކަމެވެ! އަދި އިޙްރާމް ބަނދެގެން ހުއްޓައި، ތިޔަބައިމީހުންގެ ތެރެއިން މީހަކަށް ބައްޔެއް ޖެހި ނުވަތަ ބޮލުގައި އުކުނު އެޅުން ފަދަ ސަބަބެއް މެދުވެރިވެއްޖެ ނަމަ، އެ ކަމަކުން ލިބޭ އުނދަގުލުން ސަލާމަތްވުމަށް ޓަކައި، ބޯ ބޭލުން ވެސް ތިއަބައިމީހުންނަށް ހުއްދަވެގެން ވެއެވެ. އަދި އެ ފަދަ ސަބަބެއް މެދުވެރިވެގެން ބޯ ބާލައިފި ނަމަ ފިދްޔަ ދިނުމަކީ، ވާޖިބު ކަމެއް ވެސް މެއެވެ. އެ ފިދްޔައަކީ، ތިން ދުވަހު ރޯދަހިފުމެވެ. ނުވަތަ ހަ މިސްކީނުންނަށް ކާންދިނުމެވެ. ނުވަތަ މައްކާގެ ސަރަޙައްދުގައި ބަކަރިއެއް ކަތިލައި، މައްކާގެ ފަޤީރުންނަށް ޞަދަޤާތްކުރުމެވެ. އަދި ފުރިހަމަ ޞިއްޙަތެއް ލިބި، އަމާންކަމާ އެކު ދަތުރުކުރުމުގެ މަގު ފަހިވެފައި ވުމާ އެކު، ތިޔަބައިމީހުންގެ ތެރެއިން މީހަކު ޙައްޖު ތަމައްތުޢުކުރާ ނަމަ، އެ މީހެއްގެ މައްޗަށް ހަދްޔު ކަތިލުން ވާޖިބުވެގެން ވެއެވެ. އަދި ޙައްޖު ތަމައްތުޢުކުރާ މީހުންގެ ތެރެއިން ހަދްޔުގެ ގޮތުން ކަތިލާނޭ އެއްޗެއް ނުލިބިއްޖެ މީހާ، ނުވަތަ ކަތިލާނޭ ހަދްޔު ގަނެވޭފަދަ ތަނަވަސްކަން ނެތިއްޖެ މީހާގެ މައްޗަށް ވާޖިބުވެގެން ވަނީ ދިހަ ދުވަހު ރޯދަހިފުމެވެ. އެއީ، ޙައްޖުގެ ދުވަސްވަރު މައްކާގައި ތިން ދުވަހު ރޯދަހިފައި، ޙައްޖުގެ އަޅުކަމަށް ފަހު އެ މީހެއްގެ އަހްލުވެރީންގެ ގާތަށް އެނބުރި ދެވުމުން ހަތް ދުވަހު ރޯދަހިފުމެވެ. އޭރުން، ފުރިހަމަ ދިހަ ދުވަހު ރޯދަހިފުނީއެވެ. އަދި ހަދްޔު ކަތިލުން ނުވަތަ ހަދްޔުގެ ބަދަލުގައި ރޯދަހިފުން ވާޖިބުވާނީ، ޙުރްމަތްތެރިވެގެންވާ މައްކާގެ ސަރަޙައްދުން ބޭރުގައި ދިރިއުޅޭ މީހުންގެ މައްޗަށެވެ. އަދި اللهُ  އަމުރުކުރެއްވި އެންމެހައި ކަންތައްތައް ކޮށް، ނަހީކުރެއްވި އެންމެހައި ކަންތައްތަކުން ދުރުވެ، ތިޔަބައިމީހުން اللهُ އަށް ބިރުވެތިވެ ތަޤްވާވެރިވާށެވެ! އަދި ހަމަކަށަވަރުން، اللهُ އީ، އެ إِلٰهُގެ އަމުރުފުޅާ ޚިލާފުވެ، އެ إِلٰهُ ނަހީކުރެއްވި ކަންތައްތަކަށް އަރައިގަންނަ މީހުންނަށް ގަދަފަދަ ޢުޤޫބާތް ދެއްވާ إِلٰهُކަން ތިޔަބައިމީހުން ރަނގަޅަށް ދަންނާށެވެ![79] ދަންނާށެވެ! ޙިޞާރުކުރެވި މަގު ބަންދުވުމުގެ ސަބަބުން، ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވޭ މީހަކު ނަމަ، އެ މީހަކު ބޯ ބާލައި ނުވަތަ ބޯ ކޮށައި އިޙްރާމް ކަނޑާނީ، ޙިޞާރުކުރެވުނު އިރު އޭނާ ހުރި ތަނެއްގައި ހުރެ ހަދްޔު ކަތިލުމަށްފަހުގައެވެ. އެހެނީ، مُحَمَّدٌ އާއި އެ ރަސޫލާގެ އަޞްޙާބުން ޢުމްރާއަކަށް އިޙްރާމްބެންނެވުމަށް ފަހު ދަތުރުކުރައްވައިފައި ވަޑައިގެން އަލްޙުދައިބިއްޔާގައި ތިއްބަވަނިކޮށް، ޢުމްރާގެ އަޅުކަން ފުރިހަމަ ކުރެއްވުމުގެ މަގު ބަންދުވުމުން، އެ ތާނގައި ހުންނަވައި ޖަމަލެއް ކަތިލެއްވުމަށް ފަހު، އެ ރަސޫލާގެ އިސްތަށިފުޅުތުރުކުރައްވައި އިޙްރާމް ކެނޑުއްވިއެވެ. އަދި އެ ގޮތަށް ކަންތައް ކުރެއްވުމަށް، އެ ރަސޫލާގެ އަޞްޙާބުންނަށް ވެސް، އެ ރަސޫލާ އަމުރުކުރެއްވިއެވެ. ވީމާ، ކައު އިތުރު ރަސޫލާގެ މި ޢަމަލުފުޅުން ސާބިތުވަނީ، އެއްވެސް ޢުޛްރަކާ ހުރެ، ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވިއްޖެ ނަމަ، ފުރަތަމަ ކުރަންޖެހޭނޭ ކަމަކީ ހަދްޔު ކަތިލުން ކަމެވެ. ދެން އެއަށްފަހު، ބޯ ބާލައި ނުވަތަ ބޯ ކޮށައި އިޙްރާމް ކެނޑުން ކަމެވެ. އަދި ދަންނާށެވެ! ޙިޞާރުކުރެވި މަގު ބަންދުވުން ނޫން އެހެން ޢުޛުރަކާ ހުރެ، ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވޭ މީހަކު ނަމަ، ހަދްޔު ކަތިލުމަށް ފަހު، ބޯ ބާލައި ނުވަތަ ބޯ ކޮށައި އިޙްރާމް ކަނޑަން ވާނީ ޙުރްމަތްތެރިކުރެއްވިގެންވާ މައްކާގެ އިމުގެ ތެރޭގައެވެ. އަދި ވެސް ދަންނާށެވެ! ޙައްޖު ތަމައްތުޢު ކުރާ މީހާ ޢުމްރާގެ އަޅުކަން އަދާކޮށް ނިމުމުން، އިޙްރާމް ބަނުމުގެ ސަބަބުން އޭނާގެ މައްޗަށް ޙަރާމްވީ އެންމެހައި ކަންތައްތައް ކުރުން އޭނާއަށް ހުއްދަވީއެވެ. އެ ހުއްދަ ދެމިއޮންނާނީ، ޢުމްރާގެ އަޅުކަން އަދާކޮށް ނިމޭ ވަގުތުން ފެށިގެން ޛުލްޙިއްޖާ މަހުގެ އަށްވަނަ ދުވަހު، އޭނާ ޙައްޖަށް އިޙްރާމް ބަނދެފުމަށް ދާނދެންނެވެ. އަދި ހަދްޔު ކަތިލުން ނުވަތަ ހަދްޔުގެ ބަދަލުގައި ހިފާންޖެހޭ ރޯދަހިފުން ޙައްޖު ތަމައްތުޢުކުރާ މީހާގެ މައްޗަށް ވާޖިބުވާ ފަދައިން، ޙައްޖު ޤިރާނުކުރާ މީހާގެ މައްޗަށް ވެސް، ހަދްޔު ކަތިލުން ނުވަތަ ހަދްޔުގެ ބަދަލުގައި ހިފާންޖެހޭ ރޯދަހިފުން ވާޖިބުވާނެއެވެ. އަދި ހަދްޔު ކަތިލެވެން ހުރި ނަމަ، ޙައްޖު ތަމައްތުޢުކުރާ މީހާއާއި ޙައްޖު ޤިރާނުކުރާ މީހާއާއި މި ދެ މީހުން ކުރެ ކޮންމެ މީހަކު މެ ހަދްޔުގެ ގޮތުގައި ކަތިލާނީ، ނަޢަމްސޫފީގެ ތެރެއިން އެ މީހަކަށް ފަސޭހައިން ލިބުނު އެއްޗެކެވެ. އެކަކަށް ނަމަ ބަކަރިއެއް ކަތިލުމުން ފުދޭނެއެވެ. އަދި ކޮންމެ ހަތް މީހަކަށް ޖަމަލެއް ނުވަތަ ގެރިއެއް ކަތިލުމުން ފުދޭނެއެވެ. އަދި ޙައްޖު ތަމައްތުޢުކުރާ މީހާއާއި ޙައްޖު ޤިރާނުކުރާ މީހާއާއި މި ދެ މީހުން ދިނުން ވާޖިބު ހަދްޔު ކަތިލާނީ އަޟްޙާ ޢީދު ދުވަހު ނުވަތަ أَيَّامُ التَّشْرِيْقُގެ ތިން ދުވަހުގެ ތެރެއިން، ކޮންމެވެސް ދުވަހެއްގައި މިނާގައި ނުވަތަ މައްކާގައެވެ. ހަދްޔަކީ، ގެފުޅަށް ކުރެވޭ ހަދިޔާއެއްގެ ގޮތުގައި، ނަޢަމްސޫފީގެ ތެރެއިން ކަތިލާންޖެހޭ ޖަނަވާރަށް ކިޔާ ނަމެކެވެ. އަދި ހަދްޔު ކަތިލުމުގެ ދުވަސްތަކަކީ، ޛުލްޙިއްޖާ މަހުގެ ދިހަވަނަ ދުވަހާއި أَيَّامُ التَّشْرِيْقُގެ ތިން ދުވަހެވެ. أَيَّامُ التَّشْرِيْقُގެ ތިން ދުވަހަކީ، ޛުލްޙިއްޖާ މަހުގެ އެގާރަ، ބާރަ، ތޭރަ، މި ތިން ދުވަހެވެ. ނަމަވެސް، އެންމެ އިތުރުކަން ބޮޑީ، ދިހަވަނަ ދުވަހު ހަދްޔު ކަތިލުމެވެ.[80]","[79]-  الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[80]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(197) ޙައްޖުވުމުގެ ވަގުތަކީ، ކަނޑައެޅި އެނގިގެންވާ މައްސަރުތަކެކެވެ. ވީމާ، ޙައްޖުގެ އަޅުކަން އަދާކުރަން ވާނީ އެ މައްސަރުތަކުގެ އެ ދުވަސްތަކުގައެވެ. އެއީ، ޝައްވާލު މަހާއި ޛުލްޤަޢިދާ މަހާއި ޛުލްޙިއްޖާ މަހުގެ ފުރަތަމަ ދިހަ ދުވަހެވެ. ވީމާ، ޙައްޖުވުމަށް ގަސްތުކޮށް، އެ ދުވަސްވަރު އިޙްރާމް ބަނުމުން ތިމާގެ މައްޗަށް ޙައްޖު ވާޖިބުވެއްޖެ މީހާ ދަންނާށެވެ! ފަހެ، އެ ދުވަސްތަކުގައި ޙައްޖުވުމަށް ގަސްތުކޮށް އިޙްރާމް ބަނދެފި މީހާގެ މައްޗަށް، ޖިމާޢުވުމާއި ޖިމާޢުވުމަށް މަގުފަހިވާ ކޮންމެ ކަމެއް ކުރުން ޙަރާމްވެގެން ވެއެވެ. އަދި ހަމަ އެ ފަދައިން މެ، ޙައްޖުވުމަށް ގަސްތުކޮށް އިޙްރާމް ބަނދެގެން ހުރެ، اللهُ އަށް ކިޔަމަންވުމުގެ ދާއިރާއިން ބޭރުވުމާއި، އެ إِلٰهއަށް އުރެދެވޭ ކަންތައްތަކަށް އަރައިގަތުމާއި، މީހުންނާ ދެބަސްވެ އަރާރުންވުމާއި، ރުޅިއެރުވުމާއި، ހުތުރު ބަސްތައް ގޮވުމާއި، ނުރުހުންތެރިކަން އުފެއްދުމާއި، ޖަދަލުކުރުން ފަދަ ކޮންމެ ކަމެއް ކުރުން ވެސް، އޭނާގެ މައްޗަށް ޙަރާމްވެގެން ވެއެވެ. އަދި ތިޔަބައިމީހުން ކުރާ ކޮންމެ ކަމެއް ވެސް، اللهُ  މޮޅަށް ދެނެވޮޑިގެންވުމާ އެކު، އެ މީހަކު ކުޅަ ކޮންމެ ހެޔޮ ޢަމަލެއްގެ ފުރިހަމަ ޖަޒާ، އެ މީހަކަށް އެ إِلٰهُ ދެއްވާނެތެވެ. އަދި ޙައްޖު ދަތުރުގައި ތިޔަބައިމީހުންގެ ކެއިންބުއިމަށާއި އެހެނިހެން ކަންކަމަށް ބޭނުންވާ ތަކެތި ހޯދައި، ތިޔަބައިމީހުންނާ އެކު އެ ތަކެތި ގެންދާހުށިކަމެވެ! އަދި ދަންނާށެވެ! ތިޔަބައިމީހުންނަށް އެންމެ ބޮޑު ފައިދާ ލިބެނިވި ކަމެއް ކަމުގައި ވާކަން ކަށަވަރީ، اللهُ އަށް ބިރުވެތިވެ ހެޔޮ ޢަމަލުތައްކޮށް ތަޤްވާވެރިވެ، ޤިޔާމަތް ޤާއިމުވާ ދުވަހަށް ޓަކައި ތައްޔާރުވެ، އާޚިރަތަށް ގެންދާނޭ ހެޔޮ ޢަމަލުކުރުމެވެ. އެހެނީ ހަމަކަށަވަރުން، އާޚިރަތަށް ގެންދިއުމަށް ޓަކައި ހުރި އެންމެ ހެޔޮކަންބޮޑު ކޮއްތަކީ ތަޤްވާވެރިކަމެވެ. އޭ ސަލާމަތް ބުއްދީގެ އަހްލުވެރީންނޭވެ! ކަންތައް ހުރީ، ބަޔާންވެދިއަ ފަދައިން ކަމުގައިވާ އިރު، ތިޔަބައިމީހުން، ތިމަން إِلٰهއަށް ބިރުވެތިވެ ތަޤްވާވެރިވާށެވެ![81] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. ޔަމަނުގެ އަހްލުވެރީން ޙައްޖުވާ ކަމުގައި ވަނީ ނަމަ، ދަތުރު މައްޗަށް ބޭނުންވާ ކާނާއާއި އެ ނޫން އެހެނިހެން ތަކެތި ނުގެނެސް ތިބެ ބުނެއުޅުނެވެ. ތިމަންމެންނަކީ ވަކީލުކުރާ ބަޔަކީމުއެވެ. ދެން، މައްކާއަށް އައުމަށް ފަހު ސަލާމްޖަހައިގެން ކައިބޮއި، އެބައިމީހުންގެ އެހެނިހެން ބޭނުންތައް ފުއްދައި އުޅުނެވެ. ވުމާއެކު، ޙައްޖުވާ ކަމުގައި ވަނީ ނަމަ، ދަތުރަށް ބޭނުންވާ ކާނާއާއި އެ ނޫން އެހެނިހެން ތަކެތި ހިފައިގެން ޙައްޖަށް އައުމަށް އަންގަވައި މި އާޔަތް ބާވައިލެއްވުނެވެ.[82]","[81]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[82]-  أَسْبَابُ النُّزْلِ لِلْوَاحِدِي"],["(198) އޭ ޙައްޖުވެރީންނޭވެ! ތިޔަބައިމީހުންގެ ވެރި إِلٰهُގެ ދީލަތިވަންތަކަމުން ތިޔަބައިމީހުންނަށް، އެ إِلٰهُ ދެއްވާ ތަނަވަސްކަން ލިބިގަތުމަށް ޓަކައި، ޙައްޖުގެ ދުވަސްވަރު ވިޔާފާރިކޮށް އެ ވިޔާފާރީގެ ވަސީލަތުންނާއި އެ ނޫން ގޮތްގޮތަށް ވިއަސް ޙަލާލު ރިޒްޤު ހޯދުމަށް އެކިއެކި މަސައްކަތްކުރުމަކީ، ތިޔަބައިމީހުންގެ މައްޗަށް ކުށެއް އަދި ފާފައެއް ވިއަސް އޮތް ކަމެއް ނޫނެވެ. ފަހެ، ޛުލްޙިއްޖާ މަހުގެ ނުވަވަނަ ދުވަހު އިރުއޮއްސިއްޖައުމަށް ދާނދެން ޢަރަފާތުގެ މައިދާނުގައި ތިބުމަށް ފަހު، މުޒްދަލިފާއަށް ގޮސް، އަލްމަޝްޢަރުލްޙަރާމުގެ ކައިރީގައި ތިބެ، ގިނަގިނައިން اللهُ  ހަނދުމަކޮށް، ޛިކްރުކޮށް، ހެޔޮ ދުޢާކޮށް، ތަލްބިޔާކިއައި، ތަހްލީލު، ތަސްބީޙަ، ތަކްބީރުކިއައި އުޅޭށެވެ! އެއީ، ތިޔަބައިމީހުންނަށް ތެދުމަގުދައްކަވައި، އިސްލާމް ދީނަށް ހިދާޔަތުދެއްވައި، ޙައްޖުގެ އަޅުކަމާއި ޢުމްރާގެ އަޅުކަން އަދާކުރާނެ ގޮތާއި ޤުރްބާން ކުރާނޭ ގޮތާ އަދި އެ ނޫން އެހެނިހެން އަޅުކަން އަދާކުރާނެ ގޮތް ރަސޫލުން ފޮނުއްވައިގެން ދައްކަވައި، އެ ކަންކަމަށް އިރްޝާދުދެއްވި ކަމަށް ޓަކައި އެ إِلٰهއަށް ޝުކްރުވެރިވުމުގެ ގޮތުންނެވެ. ދަންނާށެވެ! އެ ކަންކަމަށް، އެ إِلٰهُ ތިޔަބައިމީހުންނަށް މަގުދައްކަވައި އިސްލާމް ދީނުގެ ހިދާޔަތު ލިބުމުގެ ކުރީން، ތިޔަބައިމީހުންވީ މަގުފުރެދިފައިވާ މީހުންގެ ތެރެއިން ކަން ކަށަވަރެވެ. އަދި ތިޔަބައިމީހުން ވީ، ޙައްޤަކީ ކޮބައިކަމެއް ބާޠިލަކީ ކޮބައިކަމެއް ނޭނގި، اللهُ ގެ ޝަރީޢަތާ މެދު ޣާފިލުކަމެއްގެ ތެރޭގައި ވެސް މެއެވެ.[83] ދަންނާށެވެ! އަލްމަޝްޢަރުލްޙަރާމަކީ، މުޒްދަލިފާ ނިމޭ ހިސާބުގައިވާ “ޤުޒަޙު]ފަރުބަދައެވެ.[84] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ގޮތާ މެދު ރިވާވެގެންވެއެވެ. عُكَاظُ، مَجَنَّة، ذُو الْمَجَاز މި ތިން ތަނަކީ، އިސްލާމް ދީން އައުމުގެ ކުރީއްސުރެން، ޢަރަބީންގެ މީހުން ވިޔާފާރީގެ ޙަރަކާތްތައް ހިންގަމުން ދިއަ ތަންތަނެވެ. އެހެންކަމުން، ޙައްޖު މޫސުމުގައި އެ ތަންތަނަށް އެއްވެ، މުޅި އަހަރު ދުވަހުގެ ވިޔާފާރި އެ ތަންތާނގައި ތިބެގެން ހިންގާ ކަމުގައި ވެއެވެ. އެ ފަދައިން ކަންތައްކޮށްއުޅެނިކޮށް، އިސްލާމް ދީން އައިސް، ޙައްޖާއި ޢުމްރާގެ އަޅުކަން، اللهُ އަށް ޚާއްޞަކުރުމަށް އަމުރުކުރެއްވުނެވެ. އެ ގޮތަށް އަމުރު ކުރެއްވުމުން، ޙައްޖަށާއި ޢުމްރާއަށް ގޮސްއުޅޭ އިރު ވިޔާފާރިކޮށް އުޅުމަކީ ފާފައެއް ކަމުގައި ދެކެ، ޙައްޖާއި ޢުމްރާގެ އަޅުކަމުގައި އުޅޭ އިރު، މުސްލިމުން ވިޔާފާރިކުރުމަށް ޖެހިލުންވުމުން، މި އާޔަތް ބާވައިލެއްވުނު ކަމުގައި ވެއެވެ.[85]","[83]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[84]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\r[85]-  الْجَامِعُ لِأحْكَامِ الْقُرْآنِ لِلْإمامِ الْقُرْطُبِي"],["(199) ޖާހިލިއްޔަ ޒަމާނުގައި ޤުރައިޝު ވަންހައިގެ މީހުން ކަންތައްތައްކޮށް އުޅުނު ގޮތަށް ތިޔަބައިމީހުން ކަންތައްތައްނުކޮށް، إِبْرَاهِيْم ގެ ޒަމާނުގައި އެ ރަސޫލާ ޙައްޖުކުރެއްވި ގޮތަށް، ޛުލްޙިއްޖާމަހުގެ ނުވަވަނަ ދުވަހުގެ އިރުއޮއްސިއްޖައުމަށް ދާނދެން ޢަރަފާތުގައި ތިބުމަށް ފަހު، މުޒްދަލިފާއަށް އައިސް އެ ތާނގައި ތިޔަބައިމީހުން ރޭކުރާށެވެ! އަދި މުޒްދަލިފާގައި ތިބޭތިބުމުގައްޔާއި، ޙައްޖުގެ އަޅުކަން އަދާކުރުމުގައްޔާއި، އެހެނިހެން އަޅުކަންތައް އަދާކުރުމުގައި ތިޔަބައިމީހުންނަށް ކުރެވިފައިވާ ކުށްތައް ޢަފޫކޮށްދެއްވައި ތިޔަބައިމީހުންގެ ފާފަތައް ފުއްސަވައިދެއްވުމަށް އެދި ތިޔަބައިމީހުން، اللهُ އަށް ދަންނަވާށެވެ! ހަމަކަށަވަރުން، اللهُ އީ، އެ إِلٰهُގެ އަޅުތަކުންގެ ތެރެއިން، އެ إِلٰهُގެ ޙަޟްރަތަށް ރުޖޫޢަވެ ތައުބާވެ، ފާފަ ފުއްސަވައިދެއްވުމަށް އެދި، އެ إِلٰهُގެ ޙަޟްރަތުގައި ދަންނަވާ އަޅުތަކުންގެ ފާފަތައް ގިނަގިނައިން ފުއްސަވާ، އެބައިމީހުންނަށް ގިނަގިނައިން ރަޙްމަތްލައްވާ ރަޙީމުވަންތަ إِلٰهއެވެ.[86] ދަންނާށެވެ! ޢަރަފާތުގެ މައިދާނަކީ، ޙަރަމުގެ ސަރަޙައްދުން ބޭރުގައިވާ ތަނަކަށް ވާތީވެ، ޙައްޖުގެ އަޅުކަން އަދާކުރުމުގައި، ޢަރަފާތް ދުވަހު ޢަރަފާތުގައި ތިބުމަށް ނުރުހި، ޤުރައިޝު ވަންހައިގެ މީހުންނާ އަދި ބައެއް އެހެނިހެން ޢަރަބި ޤަބީލާތަކުގެ މީހުން، ޖާހިލިއްޔަ ޒަމާނުގައި މުޒްދަލިފާގައި ތިބޭކަމުގައި ވިއެވެ. ވުމާއެކު، ޙައްޖުގެ އަޅުކަމަށް ޤުރައިޝު ވަންހައިގެ މީހުން އެ ގެނައި ބަދަލު، މި އާޔަތް ބާވައިލައްވައި، اللهُ  ވަނީ ބާޠިލުކުރައްވައިފައެވެ.[87] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެންވެއެވެ. އިސްލާމް ދީން އައި ދުވަސްވަރު، ޤުރައިޝު ވަންހައިގެ މީހުންނާއި ޢަރަބީންގެ ބައެއް އެހެނިހެން ޤަބީލާތަކުގެ މީހުން ޙައްޖުވެއުޅުނުއިރު ޢަރަފާތަކު ނުތިބެއެވެ. އެ ކަން އެ ގޮތަށް އެބައިމީހުން ކުރީ، ޢަރަބީންގެ ގިނަ މީހުން ޢަރަފާތުގައި ތިބޭކަމަށް ޓަކައި، އެބައިމީހުންނާ ތަފާތުވެ، އެބައިމީހުންގެ މައްޗަށް ބޮޑާވެގަތުމުގެ ގޮތުންނެވެ. އަދި އެބައިމީހުން ބުނެއުޅުނެވެ. ތިމަންމެންނަކީ، ޙަރަމްފުޅުގެ އަހްލުވެރީންނީމުއެވެ. ވީމާ، ތިމަންމެން، ޙަރަމުގެ ސަރަޙައްދުން ބޭރަކު ނުތިބޭނަމެވެ. މި ފަދައިން ބުނެ، ޙައްޖު ދުވަހު ޢަރަފާތަށް ނުގޮސް މުޒްދަލިފާގައި ތިބޭކަމުގައި ވިއެވެ. އެހެންކަމުން، إِبْرَاهِيمُ  ޙައްޖުވެވަޑައިގެންނެވި ގޮތަށް އެންމެހައި މުސްލިމުން ޙައްޖުވެ، ހުރިހައި ޙައްޖުވެރީން ވެސް ޢަރަފާތަށް ގޮސް އެ ތާނގައި ތިބުމަށް ފަހު، މުޒްދަލިފާއަށް ދިއުމަށް މުސްލިމުންނަށް އަމުރުކުރައްވައި، މި އާޔަތް ބާވައިލެއްވުނު ކަމުގައި ވެއެވެ.[88]","[86]-  الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[87]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[88]-  أَسْبَابُ النُّزْلِ لِلْوَاحِدِي وَالْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(200) ދެންފަހެ، ތިޔަބައިމީހުން ޙައްޖުގެ އަޅުކަން އަދާކޮށް ނިމިއްޖެ ނަމަ، اللهُ އަށް ޛިކްރުކޮށް، އެ إِلٰهއަށް ޘަނާދަންނަވާށެވެ! އެއީ، އިސްލާމް ދީން އައުމުގެ ކުރީން، ޖާހިލިއްޔަ ޒަމާނުގައި، ތިޔަބައިމީހުން، ތިޔަބައިމީހުންގެ ކާބަފައިންގެ މަތިވެރިކަމާއި، މޮޅުކަމާއި، އެބައިމީހުންގެ ފަޚްރުވެރިކަން ހަނދުމަކޮށް އުޅުނު ފަދައިން ނުވަތަ އެއަށްވުރެން ވެސް ބޮޑަށް އަދި އެއަށްވުރެން ވެސް ގިނައިންނެވެ. ފަހެ، މީސްތަކުންގެ ތެރެއިން ބައެއް މީހުންނަކީ، ހަމަ އެކަނި ދުނިޔެ އެދޭ މީހުން ކަމަށް ވީމާ، އެބައިމީހުން ދުޢާކޮށް، اللهُ އަށް ދަންނަވަތެވެ. “އޭ އަޅަމެންގެ ވެރި إِلٰهއެވެ! ދުނިޔޭގައި ފުރިހަމަ ޞިއްޙަތާއި މުދަލާއި ދަރީން އަޅަމެންނަށް ދެއްވާނދޭވެ!] އެހެނީ، އެ ފަދަ މީހުންގެ ހުރިހައި ފިކުރަކާއި ޚިޔާލެއް ހުއްޓިފައި ވަނީ، ދުނިޔަވީ ކަންކަމުގެ މައްޗަށެވެ. އެހެންކަމުން، އާޚިރަތުގައި، اللهُ  މުއުމިނުންނަށް ދަރުމައާއި ޘަވާބުދެއްވާ ފަދައިން، އެ ފަދަ މީހުންނަށް ދެއްވާނޭ ހަމަ އެއްވެސް ޘަވާބެއް އަދި ނަޞީބެއް ވިއަސް އެ ދުވަހަކު ނޯންނާނެއެވެ. އެއީ، އާޚިރަތް ދުވަހަށް އީމާންނުވެ، ހަމަ އެކަނި ދުނިޔެ އެދޭ ބަޔަކު ކަމުގައި އެބައިމީހުން ވީތީއެވެ. އަދި އެބައިމީހުން އާޚިރަތް ދުވަހަށް ޓަކައި އެއްވެސް ހެޔޮ ޢަމަލެއްކޮށްފައި ނުވާތީއެވެ.[89]","[89]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(201) އަދި މީސްތަކުންގެ ތެރެއިން އަނެއް ބަޔަކީ، اللهُ އަށާއި އާޚިރަތް ދުވަހަށް އީމާންވާ މީހުންނެވެ. ވުމާއެކު، އެބައިމީހުން ދުޢާކޮށް، اللهُ އަށް ދަންނަވަތެވެ. “އޭ އަޅަމެންގެ ވެރި إِلٰهއެވެ! ދުނިޔޭގައި ފުރިހަމަ ޞިއްޙަތާއި ޢާފިޔަތު އަޅަމެންނަށް ދެއްވައި، އަޅަމެންގެ ރިޒްޤު ތަނަވަސްކޮށްދެއްވައި، ފައިދާކުރަނިވި ޢިލްމު އަޅަމެންނަށް ދެއްވައިފާނދޭވެ! އަދި ދީނާއި ދުނިޔޭގެ ކަންކަމުގައި ވެސް ހެޔޮގޮތް މިންވަރުކޮށްދެއްވައި، ޞާލިޙު ޢަމަލުކުރުމުގެ ހެޔޮ ތައުފީޤު އަޅަމެންނަށް ދެއްވައިފާނދޭވެ! އަދި އާޚިރަތުގައި، އިބަ إِلٰهُގެ ރުއްސެވުމާއި ފުއްސެވުމުގެ ނަޞީބު ލިބި، ސުވަރުގޭގެ މަތިވެރި ނިޢުމަތް އަޅަމެންނަށް ދެއްވައިފާނދޭވެ! އަދި ނަރަކައިގެ ޢަޛާބުން އަޅަމެން ދިންނަވައި ސަލާމަތްކުރައްވައި ފާނދޭވެ!][90] ދަންނާށެވެ! ދުނިޔެއާއި އާޚިރަތުގެ ހުރިހައި ހެޔޮކަމެއް މި ދުޢާގައި އެކުލެވިގެން ވެއެވެ. އެހެންކަމުން، رَسُولُ اللهُ  އެންމެ ގިނައިން ކުރެއްވި އެއް ދުޢާއަކީ މި ދުޢާ ކަމުގައި ވާރިދުވެފައި ވެއެވެ. އަދި ވަކީން ޚާއްޞަކޮށް ގެފުޅުގެ ވަށައިގެން ޠަވާފުކުރެއްވި އިރު މި ދުޢާ ވިދާޅުވެއުޅުއްވި ކަމުގައި ވިއެވެ.[91]","[90]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[91]-  اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(202) ބަޔާންވެދިއަ ފަދައިން ދުޢާކުރާ މީހުންނަކީ، އެބައިމީހުން ކުރި ދުޢާއާއި، އެބައިމީހުން ކުޅަ ޙައްޖާއި، އެ ނޫން އެންމެހައި ހެޔޮ ޢަމަލުތައް ޤަބޫލުވެވި، ދިންނެވުމުގެ ހެޔޮ ނަޞީބު ލިބޭނެ މީހުންނެވެ. ވުމާއެކު، ދުނިޔެއާއި އާޚިރަތުގައި ހެޔޮ ގޮތް މިންވަރުކޮށް ދެއްވުމަށް އެދި ދުޢާކޮށް، اللهُ ގެ ޙަޟްރަތުގައި ދަންނަވައި އުޅޭ މީހުންނަށް ބޮޑުވެގެންވާ ދަރުމައާއި ޘަވާބު ދެއްވޭނެތެވެ. ދަންނާށެވެ! اللهُ އީ، އަޅުތަކުން ކޮށްފައިވާ ޢަމަލުތަކުގެ ޙިސާބުބެއްލެވުމުގައި އަވަސްވެވޮޑިގެންވާ، إِلٰهއެވެ. އަދި އަޅުތަކުންގެ ޢަމަލުތަކުގެ ޙިސާބުބައްލަވައި، ހެޔޮ ޢަމަލުކުޅަ މީހުންނަށް، މަތިވެރިވެގެންވާ ދަރުމައާއި ޘަވާބު، ނުބައި ޢަމަލުކުޅަ މީހުންނަށް، ގަދަފަދަ ޢުޤޫބާތާއި ޢަޛާބު ދެއްވާ ޢަދުލުވަންތަ إِلٰهއެވެ.[92]","[92]-  اَلْجَامِعُ لِأحْكَامِ الْقُرْآنِ لِلْإِمَامِ الْقُرْطُبِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(203) އަދި ޢަދަދު ކަނޑައެޅިގެންވާ މަދު ދުވަސްތަކެއްގައި، ތިޔަބައިމީހުން اللهُ  ހަނދުމަކޮށް، ޛިކްރުކޮށް، ހެޔޮ ދުޢާކޮށް، ތަހްލީލު، ތަސްބީޙަ، ތަކްބީރުކިއައި އުޅޭށެވެ! އެ ދުވަސްތަކަކީ، ޛުލްޙިއްޖާ މަހުގެ އެގާރަ، ބާރަ، ތޭރަ މި ތިން ދުވަހެވެ. ފަހެ، އެ ދުވަސްތަކުގައި ތިން ޖަމްރާއަށް ހިލަ އުކުމަކީ، ޙައްޖުގެ އަޅުކަން އަދާކުރާ މީހާގެ މައްޗަށް ވާޖިބުވެގެންވާ ކަމެކެވެ. ނަމަވެސް، ތިން ޖަމްރާއަށް ހިލައުކަން ޖެހޭ ތިން ދުވަހުގެ ތެރެއިން ފުރަތަމަ ދެ ދުވަހުގެ ތެރޭގައި ޙައްޖުގެ އަޅުކަން ނިންމައި، އަވަހަށް މިނާއިން ނުކުތުމަށް ގަސްތުކުޅަ މީހާ، ޙައްޖު މަހުގެ އެގާރަ، ބާރަ، މި ދެ ދުވަހު ތިން ޖަމްރާއަށް ހިލައުކުމަށް ފަހު، ބާރަވަނަ ދުވަހުގެ އިރުއޮސްފުހުމުގެ ކުރީން މިނާއިން ނުކުތުމަކުން އޭނާގެ މައްޗަކަށް ފާފައެއް ނެތެވެ. އެހެނީ، އެ ކަން އެ ގޮތަށް ކުރުމަކީ، ޙައްޖުގެ އަޅުކަން އަދާކުރުމުގައި، اللهُ  ތިޔަބައިމީހުންނަށް ދެއްވައިފައިވާ ލުއިފަސޭހަކަމުގެ ތެރެއިން ވާކަމެކެވެ. އަދި މިނާއިން ނުކުތުން ފަސްކޮށް، ބާރަވަނަ ދުވަހު މިނާއިން ނުނިކުމެ ތޭރަވަނަ ދުވަހު މިނާގައި ހުރުމަށް ގަސްތުކުޅަ މީހާ، އެ ދުވަހު ތިން ޖަމްރާއަށް ހިލައުކުމަށް ފަހު، މިނާއިން ނުކުތުމަކުން އޭނާގެ މައްޗަކަށް ވެސް ފާފައެއް ނެތެވެ. ދަންނާށެވެ! اللهُ ގެ އަމުރުފުޅަށް ކިޔަމަންވެ، ނަހީކުރެއްވި ކަންތައްތަކުން ދުރުވެ، ތަޤްވާވެރިވެ ހުރުމާ އެކު، އެ إِلٰهُ އަމުރުކުރެއްވި ގޮތަށް ޙައްޖުގެ އަޅުކަން އަދާކޮށްފި ނަމަ، ބަޔާންވެ ދިއަ ދެ ގޮތުން ކުރެ ކޮންމެ ގޮތަކަށް ޢަމަލުކުރި ކަމުގައި ވިއަސް އެ މީހެއްގެ ޙައްޖު ފުރިހަމަވާނެއެވެ. ކަން މިހެން ހުރުމާ އެކު ވެސް، ގިނައިން އަޅުކަން ކުރުމުގެ ނިޔަތުގައި ތޭރަވަނަ ދުވަހު މިނާގައި ލަސްވެ ހުރުން އިތުރުކަން ބޮޑެވެ. އެހެނީ، ކީރިތި ރަސޫލާ مُحَمَّدٌ  ޙައްޖުވެވަޑައިގެންނެވި އަހަރު، ކީރިތި ރަސޫލާ މިނާއިން ނުކުމެވަޑައިގެންނެވީ، ތޭރަވަނަ ދުވަހު ޖަމްރާއަށް ހިލައުއްކެވުމަށްފަހުގައެވެ. އޭ މުސްލިމުންނޭވެ! ތިޔަބައިމީހުން، اللهُ އަށް ބިރުވެތިވެ ތަޤްވާވެރިވާށެވެ! އަދި ތިޔަބައިމީހުން ކުރާ ކޮންމެ އަޅުކަމެއް ވެސް، اللهُ  ދެކެދެކެ ތިބެ ކުރާ ފަދައިން އެ އަޅުކަމެއް ކުރާށެވެ! އަދި ހަމަކަށަވަރުން، ތިޔަބައިމީހުން މަރުވުމަށް ފަހު ޙިސާބުބެއްލެވި، ޖަޒާ ނުވަތަ ސަޒާ ލިބިގަތުމަށް ޓަކައި، ޤިޔާމަތް ޤާއިމުވާ ދުވަހުން ތިޔަބައިމީހުން އެއްކުރެއްވި މަޙްޝަރުކުރެއްވޭހުށީ، اللهُ ގެ ޙަޟްރަތަށް ކަން ތިޔަބައިމީހުން ދަންނާށެވެ![93]","[93]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(204) އޭ ރަސޫލާއެވެ! އާޚިރަތް ދުވަހުގެ މަތީން ހަނދުމަނުކޮށް، ފަނާވެދަނިވި ދުނިޔޭގެ އަރާމާއި ލައްޛަތު ޙާޞިލުކުރުމަށް ޓަކައި، ނުހަނު މޮޅު ބަސްމޮށުންތެރިކަމާ އެކު އަދަބުވެރި ބަހުން، އިބަ ރަސޫލާގެ އަރިހުގައި ވާހަކަދައްކައިއުޅޭ މުނާފިޤުން މީސްތަކުންގެ ތެރޭގައި ވެއެވެ. އަދި އެ ފަދަ މުނާފިޤުންގެ ވާހަކަތަކުގެ ރިވެތިކަމާއި އޮމާންކަމުން، އިބަ ރަސޫލާގެ ހިތްޕުޅަށް އުފައުވެރިކަން ލިއްބައިދީ، އިބަ ރަސޫލާ އަޖައިބުކުރުވައެވެ. އަދި ހިތުގެ އަޑީން އިސްލާމް ދީން ދެކެ ލޯބިވާ ކަމުގައި ބުނެ، އެބައިމީހުން އެ ދައްކާ ވާހަކައިގެ ތެދުކަން ސާބިތުކޮށްދިނުމުގެ ބޭނުމުގައި، اللهُ  ހެކިކޮށް، އެ ފަދަ ކޮންމެ މީހަކު މެ ހުވާކުރެތެވެ. ނަމަވެސް، އެ ފަދަ ކޮންމެ މީހަކު އެ ކުރާ ހުވަޔަކީ ކަނޑައެޅިގެން ހުރި ދޮގު ހުވަޔެކެވެ. އަދި اللهُ  ހެކިކޮށް ދޮގުހުވާ ކުރާ ޙާލު، އެ ފަދަ ކޮންމެ މީހަކު މެ އެ ދައްކާ ވާހަކައިން އެނގެނީ، އެ ފަދައިން ކަންތައްތައް ކުރާ މީހުންނަށް، އެ إِلٰهُ ދެއްވައިފާނޭ ޢުޤޫބާތަކާ މެދު ކުޑަވެސް ޖެހިލުމެއް އަދި ބިރުގަތުމެއް ވިއަސް އެ މީހާގެ ކިބައިގައި ނުވާކަމެވެ. ދަންނާށެވެ! އިސްލާމް ދީނާ މެދު، އެ ފަދަ ކޮންމެ މުނާފިޤެއްގެ ހިތުގައި އުފެދިފައި ވަނީ، ރުޅިވެރިކަމާއި ޙަސަދަވެރިކަމެވެ. އަދި އެ ފަދަ މީހުންނަކީ، ޙަޤީޤަތުގައި ވެސް އިސްލާމް ދީނާއި މުސްލިމުންގެ އެންމެ ބޮޑެތި ޢަދާވާތްތެރީންނެވެ.[94]","[94]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(205) އޭ ރަސޫލާއެވެ! ބަޔާންވެދިއަ ފަދައިން ކަންތައްތައް ކުރާ މުނާފިޤުން އިބަ ރަސޫލާގެ މަޖިލީހުން ނުކުމެއްޖެ ނަމަ، ނަޢަމްސޫފިތައް މަރައި ދަނޑުބިން ހަލާކުކޮށް، އުރެދުންތައް ފަތުރައި ފާޙިޝު ޢަމަލުތަކަށް އަރައިގަނެ، މީސްތަކުންގެ ނަސްލު އޮޅުވައިލައި، ބިމުގައި ފަސާދަކުރުމަށް ޓަކައި ހީވާގިކަމާ އެކު ގަދައަޅައި މަސައްކަތްކުރެތެވެ. އަދި އެ ފަދަ މީހުން އެ ކުރާ ނުބައި ޢަމަލުތަކުގެ ސަބަބުން، ރޯދިބަރަކާތް ކެނޑި، ވާރޭވެހުން މަދުވެ، ރިޒްޤު ލިބުން ދަތިވެއެވެ. ޝައްކެއްނެތެވެ. اللهُ އަށް އުރެދި ބިމުގައި ފަސާދަކުރުމަކީ، އެއްވެސް ޙާލެއްގައި، އެ إِلٰهُ ލޯބިވެވޮޑިގަންނަވާ އަދި ރުހިވޮޑިގަންނަވާ ކަމެއް ނޫނެވެ. އަދި ދަންނާށެވެ! ފަސާދަކުރާ މީހުން ދެކެ، اللهُ  ލޯބިވެވޮޑިނުގަންނަވަތެވެ.[95]","[95]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(206) އަދި، اللهُ އަށް ތަޤްވާވެރިވެ، އެ إِلٰهُގެ ޢުޤޫބާތަށް ބިރުވެތިވާށެވެ! އަދި ބިމުގައި ފަސާދަކޮށް ނޫޅޭށެވެ! މިފަދައިން ބުނެ، އެ ފަދަ ކޮންމެ މުނާފިޤަކަށް ނަސޭހަތްތެރިވެވިއްޖެ ނަމަ، އެ ފަދަ ހެޔޮ ނަސޭހަތް ޤަބޫލުކުރުމުގެ ބަދަލުގައި، އޭނާގެ ކިބައިގައިވާ ބޮޑާކަމާއި، ކިބްރުވެރިކަމާއި، ގޮތްދޫނުކުރުމުގެ ނުބައި ސިފަތައް އޭނާގެ މައްޗަށް ވެރިވެގަނެ، އިތުރު ފާފަވެރިކަމުގެ ތެރެއަށް އޭނާ ވެއްޓިގަނެއެވެ. ވީމާ، އެ ފަދަ ކޮންމެ މީހަކަށް ދެއްވޭ ޖަޒާއެއްގެ ގޮތުގައި، ނަރަކައިގެ ގަދަފަދަ ޢަޛާބު ފުދިގެން ވެއެވެ. އަދި ހަމަކަށަވަރުން، ޤަރާރުވެ ތިބެނިވި ތަނެއްގެ ގޮތުގައްޔާއި ތަންމައްޗެއްގެ ގޮތުގައި، ނަރަކައަކީ ހައުދަހައިވާ ނުބައިކަން ބޮޑު ތަނެކެވެ![96] މި އާޔަތާއި މި އާޔަތުގެ ކުރީގައި އޮތް ދެ އާޔަތް ބާވައިލެއްވުނު ސަބަބު: މި އާޔަތާއި މި އާޔަތުގެ ކުރީގައި އޮތް ދެ އާޔަތް ބާވައިލެއްވުނީ اَلْأَخْنَسُ بْنِ شُرَيْقއާ ބެހޭ ގޮތުން ކަމުގައި ރިވާވެގެން ވެއެވެ. އޭނާއަކީ، މުނާފިޤުންގެ ތެރެއިން ނިފާޤުކަމަށް އަރާހުރި މީހެކެވެ. ވުމާއެކު، رَسُولُ اللهُ ގެ އަރިހަށް ގޮސް ޝަހާދަތްކިއައި އިސްލާމްވެ، ކީރިތި ރަސޫލާ ދެކެ ލޯބިވާކަމަށް ބުނެ ހުވާކުރިއެވެ. ދެން އެއަށްފަހު، ރަށަށް އެނބުރިދިއަ މަގުމަތީގައި އޭނާއާ ދިމާވި މުސްލިމް ބައެއްގެ ދަނޑުބިން ހަލާކުކޮށް، އެބައިމީހުން ގެންގުޅުނު ޙިމާރުތައް މަރައި، ބިމުގައި ފަސާދަކުރިއެވެ. ދެން، އޭނާގެ އެ ޢަމަލުތަކަށް އިޝާރާތްކުރައްވައި މި ތިން އާޔަތް ބާވައިލެއްވުނެވެ.[97]","[96]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[97]-  أَسْبَابُ النُّزْلِ لِلْوَاحِدِي وَالتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي"],["(207) އަދި اللهُ ގެ އަމުރުފުޅުތަކަށް ބޯލަނބައި ކިޔަމަންވެ، އެ إِلٰهُގެ މަގުގައި ޖިހާދުކޮށް، އެ إِلٰهُގެ ރުހިވޮޑިގަތުން ލިބިގަތުމަށް ޓަކައި، ތިމާގެ ނަފްސު، އެ إِلٰهއަށް ވިއްކައިލާ މީހުން ވެސް، މީސްތަކުންގެ ތެރޭގައި ވެއެވެ. ތެދުވެރި މުއުމިނުންނަކީ އެ ފަދަ މީހުންނެވެ. އަދި اللهُ އީ، އެ إِلٰهُގެ އަޅުތަކުންގެ މައްޗަށް ނުހަނު އޯގާވަންތަ إِلٰهއެވެ. އަދި ޚާއްޞަގޮތެއްގައި، ދުނިޔެއާއި އާޚިރަތުގައި މުއުމިނުންނަށް ރަޙްމަތްލައްވާ ރަޙީމުވަންތަ إِلٰهއެވެ. ދަންނާށެވެ! އާޚިރަތް ދުވަހުން، އެ ފަދަ މުއުމިނުންނަށް، އެންމެ ފުރިހަމަ ޖަޒާއިން، އެ إِلٰهُ، ޖަޒާ ދެއްވާނެތެވެ.[98] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނީ صُهَيْبُ بْنِ سِنَان الرُّومِي އާ ބެހޭ ގޮތުން ކަމުގައި ރިވާވެގެން ވެއެވެ. صُهَيْبُ އަކީ، ގޯތިގެދޮރާއި ހުރިހައި މުދަލެއް މައްކާގެ ކާފިރުންނަށް ދޫކުރައްވައި، ހަމަ އެކަނި ދީނައިގެން ސަލާމަތްވެވަޑައިގަތުމުގެ ބޭނުންފުޅުގައި މައްކާ ދޫކުރައްވައި މަދީނާއަށް ހިޖްރަކުރެއްވި މުހާޖިރެކެވެ. صُهَيْبُ  މަދީނާއަށް ވަދެވަޑައިގަތުމުން، رَسُولُ اللهُ  ޙަދީޘުކުރެއްވިއެވެ. «رَبِحَ الْبَيْعَ صُهَيْب، رَبِحَ الْبَيْع صُهَيْب» މާނައީ: “صُهَيْبُ ކުރެއްވި ވިޔާފާރިއަކީ ފައިދާހުރި ވިޔާފާރިއެކެވެ. صُهَيْبُ ކުރެއްވި ވިޔާފާރިއަކީ ފައިދާހުރި ވިޔާފާރިއެކެވެ.][99]","[98]-  تَفْسِيرُ تَيْسِيرِ الْكَرِيمِ الرَّحْمَنِ لِلإْمَامِ عَبْدِ الرَّحْمنِ السَّعْدِي\r[99]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَتَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(208) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ އީ، ތިޔަބައިމީހުންގެ رَبُّ ކަމަށާއި، مُحَمَّدٌ އީ އެ إِلٰهُގެ ނަބިއްޔާ އަދި ރަސޫލާ ކަމަށް އީމާންވެ، އިސްލާމް ދީނަކީ ތިމާމެންގެ ދީން ކަމުގައި ހިތުގެ އަޑީން ރުހި، އެ ދީނުގައި ޝަރްޢުކުރެއްވިގެންވާ އެންމެހައި ކަންތައްތައް ތެދުކޮށް ޤަބޫލުކޮށް، އެ ދީނުގެ އެންމެހައި ޙުކުމްތަކަށް ޢަމަލުކޮށް، ތިޔަބައިމީހުން އެންމެން އެކުގައި އިސްލާމް ދީނަށް ފުރިހަމައަށް ވަންނާށެވެ! އަދި އިސްލާމް ދީނުގައި، اللهُ  ޝަރްޢުކުރެއްވި ބައެއް ޙުކުމްތަކަށް ޢަމަލުކޮށް، އަނެއްބައި ޙުކުމްތަކަށް ޢަމަލުކުރުން ދޫކޮށްލައި، ޔަހޫދީންނާއި ނަޞާރާއިން ކަންތައްކުރި ފަދައިން ކަންތައްކޮށް، އެ ދެބައި މީހުންނާ ތިޔަބައިމީހުން އެއްގޮތްވެނުގަންނާށެވެ! އަދި ޝައިޠާނާގެ އަމުރަށް ކިޔަމަންވެ އުރެދުންތަކަށް އަރައިގަނެ، ޝައިޠާނާގެ ފިޔަވަޅުތަކަށް ތަބާވެ، ޝައިޠާނާ ދައްކާ މަގުން ތިޔަބައިމީހުން ނުހިނގާށެވެ! އެހެނީ ހަމަކަށަވަރުން، ޝައިޠާނާއަކީ ނުހަނު ފައުޅުކަން ބޮޑު ގޮތުގައި ތިޔަބައިމީހުންގެ މައްޗަށް ހުރި ބަޔާންވެގެންވާ ޢަދުއްވެކެވެ.[100] ދަންނާށެވެ! ޔަހޫދީންނާއި ނަޞާރާއިންނަކީ، އެބައިމީހުންނަށް ޓަކައި، اللهُ  ބާވައިލެއްވި ފޮތްތަކުގައިވާ ބައެއް އާޔަތްތަކަށް އީމާންވެ، އަނެއްބައި އާޔަތްތަކަށް ކާފިރުވި ބަޔެކެވެ.","[100]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(209) ފަހެ، އެއްވެސް ޝައްކެއް އަދި އޮޅުމެއް ވިއަސް ނުވާ ގޮތުގައި، ބަޔާންވެގެންވާ ހެކިތަކާއި ފައުޅުކަން ބޮޑު މުޢުޖިޒާތްތައް، ކީރިތި ޤުރްއާނާއި، رَسُوْلُ اللهُ ގެ ސުންނަތުގެ ޛަރީޢާއިން ތިޔަބައިމީހުންނާ ހަމައަށް އައުމަށް ފަހު، ޙައްޤުގެ މަގުން ތިޔަބައިމީހުން އެއްކިބާވެއްޖެ ނަމަ ދަންނާށެވެ! ހަމަކަށަވަރުން، اللهُ އީ، އެ إِلٰهُގެ ރަސްވަންތަކަމާއި ވެރިކަމުގައި ގަދަކީރިތިވަންތަ، ކަށަކުޅަދުންވަންތަ، ޢަޒީޒުވަންތަ إِلٰهއެވެ. އަދި އެ إِلٰهُގެ ވެރިކަމާއި ކަށަކުޅަދުންވަންތަކަމުގެ ދަށުން ނުކުމެގަނެވޭނޭ އެއްވެސް ފަރާތެއް ނުވެއެވެ. އަދި އެ إِلٰهُގެ ޤަޟާ- ޤަދަރުގެ ދަށުން މެނުވީ އެއްވެސް ކަމެއް ނުހިނގާނެތެވެ. އަދި އެ إِلٰهއީ، އަމުރުކުރައްވާ ކަންތައްތަކާއި، ނަހީކުރައްވާ ކަންތައްތަކުގައި ޙިކްމަތްވަންތަ إِلٰهއެވެ. އެހެންކަމުން، ކޮންމެ ކަމެއް މެ، އެ إِلٰهُ މިންވަރުކުރައްވަނީ އަދި ޝަރްޢުކުރައްވަނީ ވެސް، އެ ކަމަކާ އެންމެ މުނާސަބު އެންމެ އެކަށޭނަ ގޮތަށެވެ. ވީމާ، އެ إِلٰهُގެ މަތިވެތިވަންތަކަމާއި މާތްވަންތަކަން ހަނދުމަކޮށް، ތިޔަބައިމީހުން، އެ إِلٰهއަށް ބިރުވެތިވާށެވެ![101]","[101]-  الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(210) مُحَمَّدٌ  ރަސޫލުކަމައިގެން ފޮނުއްވައި، އެ ރަސޫލާގެ މައްޗަށް ކީރިތި ޤުރްއާން ބާވައިލައްވައި، އެ ރަސޫލާއީ، اللهُ ގެ ޙަޟްރަތުން ފޮނުއްވިގެންވާ ޙައްޤު ރަސޫލަކުކަމުގެ މައްޗަށް ދަލީލުކުރަނިވި ފައުޅުކަން ބޮޑު، ހެކިތަކާއި ދަލީލުތަކާއި މުޢުޖިޒާތްތައް، اللهُ  ވަނީ، އެ ޤުރްއާނުގައި މީސްތަކުންނަށް ދައްކަވައިފައި ވެއެވެ. އެ ހެކިތަކާއި ދަލީލުތަކާއި މުޢުޖިޒާތްތައް ފެނުމަށް ފަހު ވެސް، މީސްތަކުގެ ތެރެއިން ގިނަ ބަޔަކު، اللهُ އަށް ކާފިރުވެ، ކީރިތި ޤުރްއާން ދޮގުކޮށް، مُحَمَّدٌ ގެ ރިސާލަތަށް އިންކާރުކޮށް، އެ ރަސޫލާއާ ދެކޮޅުވެރިވެ، ބިމުގައި ފަސާދަކޮށް، ކާބަފައިންގެ ދީން ދޫނުކޮށް، ޝައިޠާނާ ދައްކާ މަގުން ހިނގައެވެ. ވީމާ، ކާފިރުން އެ އިންތިޒާރުކުރަނީ، ޤިޔާމަތް ދުވަސް އައިސް، ހުދުކުލައިގެ ތުނި ވިލާތަކަކުން އުފެދިފައިވާ ހިޔައުތަކެއްގެ ތެރޭގައި، اللهُ ގެ މަތިވެރިވަންތަކަމާއި، މާތްވަންތަކަމާ އެކަށޭނަގޮތުގައި، ޚަލްޤުތަކުންނާ ހަމައަށް ފައިބައިވޮޑިގަންނަވައި، އަޅުތަކުންގެ މެދުގައި ޢަދްލުވެރި ގޮތުގައި ނިޔާކުރައްވާނޭ ވަގުތު އައުމަށް ނޫން އެހެން ކޮންކަމަކަށްހެއްޔެވެ؟ އަދި އެ ދުވަހުން، اللهُ  ފައިބައިވޮޑިގެންނެވުމުގެ ކުރީން، މަލާއިކަތުން ފައިބައިވަޑައިގަންނަވައި، އިލާހީ ޢަދްލުގެ ނިހާއީ ފައިޞަލާއަށް އަޅުތަކުން ހުށަހެޅުއްވުމުގެ އިންތިޒާރުގައި، އެންމެހައި މީސްތަކުން ވަށައިލައްވައިގެން އެ މަލާއިކަތުން ތިއްބަވާނޭ މެއެވެ. ދެން، އެ ވަގުތު، اللهُ ގެ ނިޔާފުޅު މީސްތަކުންގެ މައްޗަށް އިއްވަވައި ނިމުމުން، ކިޔަމަންތެރި ހެޔޮލަފާ އަޅުތަކުންނަށް ސުވަރުގޭގެ މަތިވެރި ނިޢުމަތް ދެއްވެވި، ނުކިޔަމަންތެރިވެ އުރެދުނު އަޅުތަކުންނަށް ނަރަކައިގެ ޢަޛާބު ދެއްވޭނެތެވެ. އަދި ހަމަކަށަވަރުން، ދުނިޔެ ނިމި، ކައުނުގެ ހުރިހައި ކަމެއް އެނބުރި ދާނީ، اللهُ ގެ ޙަޟްރަތަށެވެ. އެހެންކަމުން، ދުނިޔޭގައި ވެރިކަންކުޅަ އެއްވެސް ފަރާތަކަށް، ޤިޔާމަތް ދުވަހުން، އެއްވެސް ބާރެއް ނޯންނާނެއެވެ.[102] ދަންނާށެވެ! ޤިޔާމަތް ޤާއިމުވާ ދުވަހުން، އެންމެހައި ޚަލްޤުތަކުންނާ ހަމައަށް، اللهُ  ފައިބައިވޮޑިގަންނަވާ ކަން މި އާޔަތުން ރަނގަޅަށް އެނގި ސާބިތުވެއެވެ. ނަމަވެސް، އެ إِلٰهُ ފައިބައިވޮޑިގަންނަވާ ގޮތް ދެނެވޮޑިގެންވަނީ، ހަމައެކަނި އެ إِلٰهއެވެ. އެ ކަމަކީ، އެއްވެސް މަޚްލޫޤަކަށް އެނގޭނޭ އަދި އެބައިމީހުންގެ ޚިޔާލަށް ވެސް ގެނެވޭނޭ ކަމެއް ނޫނެވެ. އަދި ދަންނާށެވެ! اللهُ އާ އެއްފަދަ އެއްވެސް އެއްޗެއް ނުވެއެވެ. އެ ކަން ބަޔާންކުރައްވައި، އެ إِلٰهُ ވަޙީކުރެއްވިއެވެ. (لَيْسَ كَمِثْلِهِ شَيءٌ وَهُوَ السَّمِيعُ البَصِير) މާނައީ: “އެ إِلٰهُގެ ޛާތުފުޅާއި ސިފަފުޅުތަކުގައި، އެ إِلٰهއާ އެއްފަދަ އެއްވެސް އެއްޗެއް ނުވެއެވެ. އަދި އެ إِلٰهއީ، މޮޅަށް އައްސަވައިވޮޑިގެންވާ އަދި މޮޅަށް ބައްލަވައިވޮޑިގެންވާ، إِلٰهއެވެ.][103]","[102]-  تَفْسِيرُ تَيْسِيرِ الْكَرِيمِ الرَّحْمنِ لِلإْمَامِ عَبْدِ الرَّحْمنِ السَّعْدِي\r[103]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(211) އޭ ރަސޫލާއެވެ! އިބަ ރަސޫލާއާ ދެކޮޅުވެރިވާ އިސްރާއީލުގެ ދަރީން ކުރެން އިބަ ރަސޫލާ ނިކަން އައްސަވައި ސުވާލުކުރައްވަބައްލަވާށެވެ! ތިޔަބައިމީހުންނަށް ޓަކައި، ތިމަން إِلٰهُ ބާވައިލެއްވި ތައުރާތުގައި، ޙައްޤަށް އިރްޝާދުދީ ތެދުމަގު ދައްކައިދެނިވި ސާފު ދަލީލުތަކާއި އާޔަތްތައް ބާޔާންކޮށް ދެއްވައިފައި ނުވޭހެއްޔެވެ؟ އަދި ރަސޫލުން ގެންނެވި ރިސާލަތުގެ ތެދުކަން ޔަޤީންކޮށްދެނިވި ފައުޅުކަން ބޮޑު ހެކިތަކާއި މުޢުޖިޒާތްތަކުގެ ތެރެއިން އިސްރާއީލުގެ ދަރީންނަށް ދައްކަވައިފައި ވަނީ ކިތައްކިތައް ކަންތައްތޯ އެބައިމީހުންނާ ނިކަން ސުވާލުކުރައްވަބައްލަވާށެވެ! ފަހެ، އެ ހުރިހައި އާޔަތްތައް ބާވައިލައްވައި ގިނަގުނަ މުޢުޖިޒާތްތައް ދެއްކެވުމުން ވެސް، އެބައިމީހުން ވަނީ، އެ ދަލީލުތަކަށް އިންކާރުކޮށް ދެކޮޅުހަދައިފައެވެ. އަދި ރަސޫލުން ގެންނެވި މުޢުޖިޒާތްތައް ދޮގުކޮށް، އެ ރަސޫލުން ގޮވައިލެއްވި ގޮވައިލެއްވުމަށް ވެސް ފުރަގަސްދީ ކާފިރުވެފައިމެއެވެ. އަދި އެބައިމީހުން ވަނީ، އެބައިމީހުންނަށް ޓަކައި ބާވައިލެއްވުނު ޝަރްޢީ ޙުކުމްތައް އެގޮތްމިގޮތަށް ބަދަލުކޮށްފައެވެ. ފަހެ، اللهُ ގެ އަޅުތަކުންނަށް އެ إِلٰهُ ދެއްވި އެންމެ ބޮޑު ނިޢުމަތް ކަމުގައިވާ ޙައްޤު ދީން އެ މީހަކާ ހަމައަށް އައިސް، އެ ދީނުގެ ތެދުކަން އެނގުމަށް ފަހު، އެ ދީނާ ދެކޮޅުހަދައި ކާފިރުވެއްޖެ މީހާ ދަންނާށެވެ! ފަހެ ހަމަކަށަވަރުން، اللهُ އީ، އެ ފަދަ މީހުންނަށް ޢަޛާބުދެއްވައި ޢުޤޫބާތްދެއްވުމުގައި، ގަދަފަދަވަންތަ إِلٰهُއެވެ.[104]","[104]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(212) اللهُ ގެ އެއްކައުވަންތަކަމަށް އިންކާރުކޮށް، މީސްތަކުންގެ ގާތަށް، އެ إِلٰهُ ފޮނުއްވާ ރަސޫލުންނާ ދެކޮޅުހަދައި ކާފިރުވާ މީހުންގެ ތެރެއިން، ފަނާވެދަނިވި ދުނިޔޭގެ ދިރިއުޅުމާއި، އެ ތާނގެ އަރާމާއި، މަޖަލާއި، ލައްޛަތު ލިބުނު މީހުންނަށާއި، ނުލިބޭ މީހުންނަށް ވެސް، ދުނިޔޭގެ ދިރިއުޅުން ޒީނަތްތެރިކުރެއްވުނެވެ. ވުމާއެކު، އެންމެހައި ކާފިރުންނަކީ، އާޚިރަތުގެ މައްޗަށް ދުނިޔެ އިސްކޮށް، ހަމަ އެކަނި ދުނިޔެ ހޯދުމަށް މަސައްކަތްކުރާ ބަޔެކެވެ. އަދި ދުނިޔޭގެ އަރާމާއި، މަޖަލާއި ލައްޛަތަށް އެދި މަސައްކަތްކުރާ ވަރަށް ވުރެން ބޮޑަށް، އާޚިރަތުގެ ނިޢުމަތްލިބުން އެދި މަސައްކަތްކުރާ މުއުމިނުންނަށް، އެ ކާފިރުން ފުރައްސާރަކޮށް މަލާމާތްކުރެތެވެ. ދަންނާށެވެ! ދުނިޔޭގައި ކާފިރުންގެ ކަންތައްތައް އެ ގޮތަށް ހުރި ކަމުގައި ވިއަސް، اللهُ ގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ، އެ إِلٰهُ ފޮނުއްވި ރަސޫލުންނާ ތަބާވި މުއުމިނުން ޤިޔާމަތް ދުވަހުން ތިބޭހުށީ، އެންމެހައި ކާފިރުންނަށް ވުރެން މާ މަތިވެރި ދަރަޖަތަކެއްގައެވެ. އެހެންކަމުން، އެ ދުވަހުން، އެ ފަދަ މުއުމިނުން ސުވަރުގޭގެ އެންމެ މަތީ ދަރަޖަތަކަށް، އެ إِلٰهُ ވައްދަވާނެތެވެ. ނަމަވެސް، އެ ދުވަހުން، ކާފިރުން ވައްދަވާހުށީ، ނަރަކައިގެ ގަދަފަދަ ޢަޛާބުގެ ތެރެއަށެވެ. އަދި اللهُ  އެދިވޮޑިގަންނަވާ ފަރާތަކަށް ޙިސާބެއްނެތި، އެ إِلٰهُ ރިޒްޤުދެއްވަތެވެ.[105] ދަންނާށެވެ! ދުނިޔެއަކީ، ޢަމަލުކުރުމުގެ ގޮވައްޗެވެ. އާޚިރަތަކީ، ޖަޒާ ލިބުމުގެ ގޮވައްޗެވެ. އެހެންކަމުން، ތިމާމެން ކުރާ ހުރިހައި ޢަމަލެއްގެ ނަތީޖާ ދުނިޔޭގައި ނުފެނުނު ކަމުގައި ވިއަސް، އާޚިރަތުގައި އެ ހުރިހައި ކަމެއްގެ ނަތީޖާ ފެންނާނޭ ކަން ކަށަވަރެވެ. އެ ކަން އެހެން އޮތުމާ އެކު، ދުނިޔޭގެ ތަނަވަސްކަމާއި އުފަލަކީ، اللهُ ގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި އަޅަކަށް، އެ إِلٰهُ ދެއްވާ ކަމެކެވެ. އެހެންކަމުން، ބައެއްފަހަރަށް، ދުނިޔަވީ ކަމެއްގައި މުއުމިނަކަށް ނާކާމިޔާބުވެފައި ކާފިރަކަށް ކާމިޔާބުވެދާނެއެވެ. ވީމާ، އެ ފަދަ ދަނޑިވަޅުގައި، ޙަޤީޤީ މުއުމުމިނުންގެ އުޞޫލަކީ، ޚަލްޤުތަކުންގެ ތެރެއިން، اللهُ  އެދިވޮޑިގަންނަވާ ފަރާތަކަށް، ޙިސާބެއްނެތި، އެ إِلٰهُ ރިޒްޤުދެއްވާނޭ ކަން ޔަޤީންކޮށް، އެ إِلٰهُގެ ނިޔާފުޅާ މެދު ރުހުމެވެ.[106]","[105]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(213) ދަންނާށެވެ! ޝައިޠާނުންގެ ބަހަށް ހެއްލި، ބިންމަތީގައި ޝިރްކުކުރާން ފެށުމުގެ ކުރީގައި، އެންމެހައި މީސްތަކުންވީ، اللهُ ގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެގެން ތިބި އެއް އުންމަތެއްގެ މީހުން ކަމުގައެވެ. އަދި މީސްތަކުން ތިބީ، އެބައިމީހުންގެ އެންމެ ފުރަތަމަ ބަފައިކަލުން، آدَمُ ގެ ދީނުގައެވެ. އެއަށްފަހު، ދީނާ މެދު މީސްތަކުންގެ މެދުގައި ޚިލާފުތައް އުފެދި، އޭގެ ތެރެއިން އެއް ބަޔަކު، اللهُ ގެ ދީންމަތީ ސާބިތުވެ ތިބީއެވެ. އަނެއް ބަޔަކު، اللهُ ގެ ދީނަށް ފުރަގަސްދީ ކާފިރުވީއެވެ. އެހެންކަމުން، އެކި ޒަމާނުގައި އެކިއެކި ޤައުމުގައި އުޅުނު މީސްތަކުންގެ ގާތަށް، اللهُ  ރަސޫލުންނާއި ނަބިއްޔުން ފޮނުއްވިއެވެ. އެއީ، اللهُ އަށް އީމާންވެ، އެ إِلٰهُގެ އަމުރުފުޅުތަކަށް ކިޔަމަންވާ މީހުންނަށް، މާތްވެގެންވާ ސުވަރުގެ ލިބޭނޭ ކަމުގެ އުފައުވެރި ޚަބަރު ދެއްވުމަށާއި، އެ إِلٰهُގެ އަމުރުފުޅުތަކަށް އުރެދި ނުކިއަމަންތެރިވާ ކާފިރުންނަށް، ނަރަކައިގެ ގަދަފަދަ ޢަޛާބު ހުރިކަމުގެ ވާހަކައިން ބިރުވެރި ޚަބަރު ދެއްވުމަށެވެ. އަދި ޙައްޤު ދީނާ ބެހޭ ގޮތުން މީސްތަކުންގެ މެދުގައި އުފެދޭ ޚިލާފުތަކުގައި ފައިޞަލާކުރުމަށް، ތެދު ޚަބަރުތަކާއި، ޢަދްލުވެރި އަމުރުތަކާއި، ޙައްޤު ބަސްފުޅުތައް ނޫން އެހެން އެއްވެސް އެއްޗެއް އެކުލެވިފައިނުވާ ފޮތްތައް، އޭގެ ތެރެއިން ބައެއް ރަސޫލުންނަށް، އެ إِلٰهُ ބާވައިލެއްވިއެވެ. އެ ފޮތްތަކުގައި ވަނީ، ޙައްޤަކީ ކޮބައިކަމާއި، ބާޠިލަކީ ކޮބައިކަން ސާފުކޮށް ބަޔާންކޮށްދެނިވި އިލާހީ ބަސްފުޅުތަކާއި، އެބައިމީހުންގެ މެދުގައި އުފެދުނު ޚިލާފުތަކާ މެދު، ޢަދްލު އިންޞާފަށް ނިޔާކޮށް ޙުކުމްކުރާނޭ ގޮތެވެ. އަދި ޔަހޫދީންނަށް ޓަކައި، اللهُ  ބާވައިލެއްވި ތައުރާތާއި ނަޞާރާއިންނަށް ޓަކައި، އެ إِلٰهُ ބާވައިލެއްވި އިންޖީލުގައި مُحَمَّدٌ ގެ ސިފަފުޅުތައް ނުހަނު ސާފުކޮށް ބަޔާންކުރެއްވުމަށް ފަހު، އެ ރަސޫލާއާ ތަބާވުމަށް އެ ދެބައި މީހުންނަށް މެ، އެ إِلٰهُ އަމުރުކުރެއްވިއެވެ. ވުމާއެކު، އެ ދެ ފޮތުގައި އެ إِلٰهُ ބާވައިލެއްވި އާޔަތްތަކުން، مُحَمَّدٌ އަކީ، އެ إِلٰهُގެ ޙަޟްރަތުން ފޮނުއްވިގެންވާ ޙައްޤު ރަސޫލަކު ކަން ޔަހޫދީންނާއި ނަޞާރާއިންނަށް ރަނގަޅަށް އެނގި ތިބި ޙާލު، އެ ރަސޫލާ ގެންނެވި ރިސާލަތާ ދެކޮޅުހަދައި، އެ ރަސޫލާއާ މެދު، އެ ދެބައި މީހުން ވެސް ޚިލާފުވެ ދެބަސްވިއެވެ. އެ ދެބައިމީހުން އެ ކަން އެ ގޮތަށް ކުރީ، ކީރިތި ރަސޫލާއާ މެދު އެ ދެބައިމީހުންގެ ހިތުގައި އުފެދިފައިވާ ޙަސަދަވެރިކަމާއި، އެބައިމީހުންގެ ކިބައިގައި، އެ ރަސޫލާގެ މައްޗަށް އޮތް ދެކޮޅުވެރިކަމާއި ޢަދާވާތްތެރިކަމުގެ ބޮޑުކަމުންނެވެ. ފަހެ، مُحَمَّدٌ  ގެންނެވި ރިސާލަތާ ދެކޮޅުހަދައި، އެ ރަސޫލާއާ މެދު ޔަހޫދީންނާއި ނަޞާރައިން ޚިލާފުވި ނަމަވެސް، ޙައްޤާއި ބާޠިލު ވަކިކުރާން އެނގި، مُحَمَّدٌ ގެ ރިސާލަތު ޤަބޫލުކޮށް އީމާންވީ މީހުންނަށް، اللهُ ގެ ފަޟްލުވަންތަކަމުން، ޙައްޤުގެ މަގަށް މަގުދައްކަވައި، އެ ރަސޫލާއާ ތަބާވުމުގެ ހެޔޮ ތައުފީޤުދެއްވިއެވެ. ވީމާ، مُحَمَّدٌ  ގެންނެވި ރިސާލަތުގެ ތެދުކަމާއި، އެ ރަސޫލާއީ ޙައްޤު ރަސޫލަކު ކަން އެ ރަސޫލާއާ ތަބާވީ މީހުންނަށް އެނގި ޔަޤީންވިއެވެ. އަދި اللهُ ގެ އަޅުތަކުންގެ ތެރެއިން އެ إِلٰهُ އިރާދަކުރެއްވި ބަޔަކަށް، ސީދާވެގެންވާ ތެދު މަގަށް މަގުދައްކަވައި އެ މަގުން ހިނގުމުގެ ހެޔޮ ތައުފީޤު، އެ إِلٰهُ ދެއްވަތެވެ.[107]","[106]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[107]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(214) އޭ މުއުމިނުންނޭވެ! ކުރީން ވޭތުވެދިއަ އުންމަތްތަކުގައި އުޅުނު މުއުމިނުން އިމްތިޙާނުކުރެއްވުނު ފަދައިން ތިޔަބައިމީހުން ވެސް އިމްތިޙާނުކުރެއްވުމަކާ ނުލައި، ސުވަރުގެ ވަދެވިދާނޭ ކަމުގައި ތިޔަބައިމީހުން ހީކުރަނީހެއްޔެވެ؟ ފަހެ، އިސްވެދިއަ އުންމަތްތަކުގެ މުއުމިނުން އިމްތިޙާނުކުރެއްވުމުގެ ގޮތުން، ތަދުމަޑުކަމާއި، ފަޤީރުކަމާއި، ބަލިމަޑުކަމާއި، ބިންހެލުން ފަދަ ބޮޑެތި މުޞީބާތްތައް، اللهُ  އެބައިމީހުންނާ ކުރިމަތިކުރެއްވިއެވެ. އަދި އެ ފަދަ މުޞީބާތްތައް މެދުވެރިވުމުން އެބައިމީހުންގެ ފައިތިލަތައް ލޮޅިގެން ދިއައެވެ. އެއީ، އެބައިމީހުންގެ ގާތަށް، އެ إِلٰهُ ފޮނުއްވި ރަސޫލާއާއި، އެ ރަސޫލާއަށް އީމާންވެގެން ތިބި މީހުންނަށް ކަންތައް ބޮޑުވެގެން ގޮސް، اللهُ ގެ ނަޞްރު އައުން އަވަސްވުމަށް އެދި، އަންނަނިވި ފަދައިން ބުނެވިއްޖައުމަށް ދާނދެންނެވެ. “اللهُ ގެ ޙަޟްރަތުން ނަޞްރު އަންނާނީ ފަހެ ކޮން އިރަކުން ބާވައެވެ؟] ދަންނާށެވެ! އަބަދުވެސް، اللهُ ގެ ނަޞްރު ވަނީ، އެ إِلٰهއަށް އީމާންވެ ތިބުމާ އެކު، އެ إِلٰهއަށް ވަކީލުކުރާ މުއުމިނުންނާ، ނުހަނު ގާތުގައި ކަން ކަށަވަރެވެ.[108] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނީ ޚަންދަޤު ހަނގުރާމައާ ބެހޭ ގޮތުން ކަމުގައި ރިވާވެގެން ވެއެވެ. އެއީ، އެ ހަނގުރާމައިގެ ސަބަބުން، އެކި ސިފަސިފައިގައި ދަތިތަކާއި އުނދަގޫތައް އައިސް މުސްލިމުންނާ ކުރިމަތިވީ ހިނދު މުސްލިމުންނަށް ތަސައްލީ ދެއްވުމުގެ ގޮތުންނެވެ. އަދި ހަމަ އެހެން މެ، މި އާޔަތް ބާވައިލެއްވުނީ، އަޞްޙާބުންގެ ތެރެއިން، އެ ބޭފުޅުންގެ ގޯތިގެދޮރާއި މުދައު ދޫކުރެއްވެވުމަށް ފަހު، މައްކާއިން މަދީނާއަށް ހިޖްރަކުރެއްވި މުހާޖިރުންނަށް، މަދީނާގެ ޔަހޫދީންނާއި މުނާފިޤުން ޢަދާވާތްތެރިވެ، ތަފާތު އުނދަގޫތައް ކުރާން ފެށުމުން، އެ ބޭފުޅުންގެ ހިތްޕުޅުތަކަށް ހަމަޖެހުމާއި ކެތްތެރިކަން ލިބިދެއްވުމަށް ކަމުގައި ވެސް ރިވާވެގެންވެއެވެ.[109]","[108]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[109]-  الْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(215) އޭ ރަސޫލާއެވެ! އިބަ ރަސޫލާގެ އަޞްޙާބުން އިބަ ރަސޫލާއާ ސުވާލުކުރައްވަތެވެ. اللهُ ގެ ޙަޟްރަތަށް ކުއްތަންވުމަށް ޓަކައި، ތިމަންމެންގެ މުދަލުން ހޭދަކުރަން ބޭނުން އެއްޗެއް، ތިމަންމެން ހޭދަކުރާނީ ކޮން ބަޔަކަށް ކޮން ގޮތަކަށްތޯއެވެ؟ އިބަ ރަސޫލާ އެބައިމީހުންނަށް ވިދާޅުވާށެވެ! ތިޔަބައިމީހުން ހޭދަކުރަންވީ، ތިޔަބައިމީހުންގެ މައިންބަފައިންނަށާއި، ގާތްތިމާގެ މީހުންނަށެވެ. އަދި ޔަތީމުންނަށާއި، ފަޤީރުންނަށާއި، ދަތުރުވެރީންގެ ތެރެއިން ޙާލުގައިޖެހި އެހީއަށް ބޭނުންވެފައިވާ މީހުންނަށެވެ. އެއީ، ތިޔަބައިމީހުންގެ އަތުގައިވާ ޙަލާލު މުދަލުން، ތިޔަބައިމީހުންގެ ކިބައިގައި ތަނަވަސްކަން ހުރި މިންވަރަކުންނެވެ. އަދި ދަންނާށެވެ! ހަމަކަށަވަރުން، اللهُ އީ، ތިޔަބައިމީހުން ކުރާ ކޮންމެ ހެޔޮކަމެއް ވެސް، މޮޅަށް ދެނެވޮޑިގެންވާ إِلٰهއެވެ. ވީމާ، އެ ކަންކަމުގެ ފުރިހަމަ ޖަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[110] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މި އާޔަތް ބާވައިލެއްވުނީ، މަދީނާގެ އަންޞާރުންގެ ތެރެއިން عَمْرُو بْنِ الْجَمُوحُ ، ކީރިތި ރަސޫލާއާ ކުރެއްވި ސުވާލަކާ ގުޅޭ ގޮތުންނެވެ. ކީރިތި ރަސޫލާގެ އަރިހުގައި އެ ޞަޙާބީ ދެންނެވިއެވެ. އަޅުގަނޑަކީ، ޢުމުރުން ދުވަސްވެ މުސްކުޅިވެފައިވާ ނުހަނު ގިނަ މުދައުތަކެއްގެ ވެރިއަކީމެވެ. ވީމާ، އެ މުދައުތައް ހޭދަކުރާނީ އަދި އެ ތަކެއްޗަށް ހަދާންވީ ކިހިނަކުންތޯއެވެ؟ މި ފަދައިން ދެންނެވުމުން، اللهُ  މި އާޔަތް ބާވައިލައްވައި އެ ސުވާލުގެ ޖަވާބު ދެއްވިއެވެ.[111]","[110]-  الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[111]-  الْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(216) އޭ މުއުމިނުންނޭވެ! ކާފިރުންނާ ހަނގުރާމަކުރުމުގައި ހުރި ބިރުވެރިކަމާއި، އުނދަގުލާއި، ތަކްލީފުގެ ބޮޑުކަމުން، ހަނގުރާމަކުރުމަކީ، ތިޔަބައިމީހުންގެ ނަފްސު ނުރުހޭ ކަމެއްކަމުގައިވާ ޙާލުގައި މެ، ކާފިރުންނާ ހަނގުރާމަކުރުން، اللهُ  ތިޔަބައިމީހުންގެ މައްޗަށް ފަރްޟުކުރައްވައިފިއެވެ. އަދި ތިޔަބައިމީހުން ނުރުހޭ ކަމެއް، އެއީ ތިޔަބައިމީހުންނަށް ނުހަނު ބޮޑު ފައިދާއާއި ލާބަހުރި ކަމަކަށް ވުމީ ވެސް އެކަށީގެންވާ ކަމެކެވެ. އަދި ތިޔަބައިމީހުން ރުހޭ ކަމެއް، އެއީ، ތިޔަބައިމީހުންނަށް ނުހަނު ބޮޑު ގެއްލުންހުރި ނުބައި ކަމަކަށްވުމީ ވެސް އެކަށީގެންވާ ކަމެކެވެ. ދަންނާށެވެ! ތިޔަބައިމީހުންނަށް ފައިދާހުރި ރަނގަޅު ގޮތާއި ގެއްލުންހުރި ގޮތް މޮޅަށް ދެނެވޮޑިގެންވަނީ، ހަމައެކަނި اللهُ އެވެ. ތިޔަބައިމީހުންނަށް ފައިދާހުރީ ކޮން ކަމެއްގައި ކަން ނުވަތަ ގެއްލުންހުރީ ކޮން ކަމެއްގައި ކަން ތިޔަބައިމީހުންނަކަށް ނޭނގޭނެއެވެ. އަދި އަމިއްލައަކަށް ވިސްނައެއް ވެސް ނުގަނެވޭނެއެވެ. ވީމާ، اللهُ ގެ މަގުގައި ޖިހާދުކުރުމަށް ތިޔަބައިމީހުން އަވަސްވެގަންނާށެވެ![112]","[112]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(217) އޭ ރަސޫލާއެވެ! ޙުރްމަތްތެރިވެގެންވާ މައްސަރުތަކުގައި ހަނގުރާމަކުޅައުމަކީ ހުއްދަ ކަމެއްތޯ ނުވަތަ ނޫންތޯ، އިބަ ރަސޫލާއާ މުޝްރިކުން ސުވާލުކުރެތެވެ. އިބަ ރަސޫލާ އެބައިމީހުންނަށް ވިދާޅުވާށެވެ! އެއިން މައްސަރެއްގައި ހަނގުރާމަކޮށް ލޭއޮހޮރުވުމަކީ، اللهُ ގެ ޙަޟްރަތުގައި ނުހަނު ނުބައިކަން ބޮޑު ފާފައެކެވެ. ނަމަވެސް، اللهُ ގެ މަގުން މީސްތަކުން ދުރުކޮށް، އިސްލާމް ދީނަށް ވަނުން މަނާކޮށް، މުސްލިމުންނަށް އަދަބުދީ އަނިޔާކޮށް، އިސްލާމް ދީނަށް ހުރަސްއެޅުމަށް ޓަކައި އެ މުޝްރިކުން އެ ކުރާ ކަންތައްތަކަކީ، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން، اللهُ ގެ ޙަޟްރަތުގައި ފާފަވެރިކަން މާ ބޮޑު ކަންތައްތަކެކެވެ. އަދި اللهُ ގެ އެއްކައުވަންތަކަން ޤަބޫލުނުކޮށް، އެ إِلٰهއަށް ކާފިރުވެ، ރަސޫލާގެ ރަސޫލުކަން ދޮގުކޮށް އިންކާރުކޮށް، އެ إِلٰهُގެ ދީނާ ދެކޮޅުހެދުމަކީ، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން ވެސް، اللهُ ގެ ޙަޟްރަތުގައި ފާފަވެރިކަން މާ ބޮޑު ކަންކަމެވެ. އަދި އަލްމަސްޖިދުލްޙަރާމަށް މުސްލިމުން ވަނުން މަނާކޮށް، اللهُ ގެ ރަސޫލާއާއި އެ ރަސޫލާއާ ތަބާވި މުސްލިމުން މައްކާއިން ނެރެ ބޭރުކުރުމަކީ ވެސް، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން، اللهُ ގެ ޙަޟްރަތުގައި ފާފަވެރިކަން މާ ބޮޑު ކަމެކެވެ. އަދި ކާފިރުންގެ ކިބައިގައި ހުރި ކުފުރުވެރިކަމާއި މުޝްރިކުން އެ ކުރާ ޝިރްކުގެ ޢަމަލުތަކަކީ ވެސް، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން، اللهُ ގެ ޙަޟްރަތުގައި ފާފަވެރިކަން މާ ބޮޑު ކަންކަމެވެ. އޭ މުސްލިމުންނޭވެ! ކާފިރުންނަށް ކުޅަދާނަވެގެން ވަނީނަމަ، ތިޔަބައިމީހުން އިސްލާމް ދީނުން ބޭރުކޮށް، އެބައިމީހުން އެ ތިބި ކާފިރުކަމުގެ ތެރެއަށް ތިޔަބައިމީހުން ގެންދެވިއްޖައުމަށް ދާނދެން، ތިޔަބައިމީހުންނާއި ހަނގުރާމަކުރުމުގައި އެބައިމީހުން ދެމި ތިބޭނެތެވެ. އަދި ދަންނާށެވެ! މުސްލިމުންގެ ތެރެއިން މީހަކު، ކާފިރުންނަށް ހެއްލި އެބައިމީހުންނަށް ކިޔަމަންވެ، ތިމާގެ ދީން ދޫކޮށް މުރްތައްދުވެ، ކާފިރުކަން މަތީ މަރުވެއްޖެ ނަމަ ދަންނާށެވެ! ފަހެ، އެ ގޮތުގައި މަރުވާ މީހުންނަކީ، އެ ބަޔެއްގެ ޢަމަލުތައް ދުނިޔެއާއި އާޚިރަތުގައި ބާޠިލުވެ ބަރުބާދުވެ ތާކުންތާކުނުޖެހި ގެއްލި އުވިގެން ދާ ބަޔެކެވެ. އަދި އެބައިމީހުންނަކީ ނަރަކަވަންތަ ވެރީންނެވެ. އެހެންކަމުން، އެ ނަރަކައިގައި ތާއަބަދު އެބައިމީހުން ދެމިތިބޭނެތެވެ.[113]","[113]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(218) ހަމަކަށަވަރުން، اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާ مُحَمَّدٌ  ގެންނެވި ރިސާލަތަށް އީމާންވެ، އެ ރަސޫލާއަށް އެ إِلٰهُ ބާވައިލެއްވި ޝަރީޢަތަށް ޢަމަލުކޮށް، ތިމާމެންގެ ގޯތިގެދޮރު ދޫކޮށް، އެ إِلٰهُގެ މަގުގައި ހިޖްރަކޮށް، اللهُ ގެ ކަލިމަފުޅު މަތިވެރިކުރުމަށް ޓަކައި ޖިހާދުކުޅަ މީހުންނީ، اللهُ ގެ ރަޙްމަތްވަންތަކަމަށާއި ފާފަފުއްސެވުމަށް ނުހަނު ބޮޑަށް އެދޭ ބަޔެކެވެ. އަދި އެބައިމީހުންނަކީ، އެ إِلٰهُގެ ފަޟްލުވަންތަކަމުން ހެޔޮލަފާ އަޅުތަކުންނަށް ދެއްވާ ޘަވާބަށް ދަހިވެތިވާ ބަޔެއް ވެސް މެއެވެ. އަދި اللهُ އީ، ތައުބާވާ އަޅުތަކުންނަށް ކުރެވިފައިވާ ފާފަތައް ގިނަގިނައިން ފުއްސަވާ، އެބައިމީހުންނަށް ނުހަނު ގިނަގުނަ ރަޙްމަތްލައްވާ ރަޙީމުވަންތަ إِلٰهއެވެ.[114] މި އާޔަތާއި މީގެ ކުރީގައިވާ އާޔަތް ބާވައިލެއްވުނު ސަބަބު: މި އާޔަތާއި މީގެ ކުރީގައިވާ އާޔަތް ބާވައިލެއްވުނު ސަބަބާ ގުޅޭ ގޮތުން ރިވާވެގެންވެއެވެ. ކާފިރުންނާ ހަނގުރާމަކުރެއްވުމުގެ ހުއްދަ ލިބިވަޑައިގަތްތާ ވަރަށް ކުރީކޮޅުގައި، ހިޖްރައިން ދެވަނަ އަހަރުގެ جُمَادَى اَلْآخِرَة މަހުގެ ތެރޭގައި، ކައު އިތުރު ރަސޫލާގެ ބޮޑުދައިތާފުޅެއްގެ ދަރިކަލަކު ކަމުގައި ވާ عَبْدُ اللهِ بْنِ جَحْش ، މުހާޖިރުންގެ ތެރެއިން އަށް ބޭފުޅުން ނުވަތަ ނުވަ ބޭފުޅުންގެ މައްޗަށް ވެރިކުރައްވައި ހަނގުރާމައަކަށް ފޮނުއްވިއެވެ. އެ ކަން ހިނގީ ބަދްރު ހަނގުރާމައަށް ވުރެން ދެމަސް ދުވަސް ކުރީންނެވެ. އެ ބޭފުޅުން ފޮނުއްވަމުން، ކީރިތި ރަސޫލާ عَبْدُ اللهِ بْنِ جَحْش އަށް ލިއުމެއް ދެއްވިއެވެ. އަދި ދެ ދުވަހު ދަތުރުކުރެއްވުމަށް ފަހު އެ ލިއުން ބައްލަވައި، އެ ލިއުމުގައި ވާގޮތަށް ޢަމަލުކުރެއްވުމަށް އެންގެވިއެވެ. އަދި އެ ދަތުރުގައި ބައިވެރިވެވަޑައިގެންނެވި ޞަޙާބީންގެ ތެރެއިން އެއްވެސް ޞަޙާބީއަކަށް އޭނާ ކުރައްވާކަމެއްގައި ބައިވެރިވެވަޑައިގަތުމަށް މަޖްބޫރުނުކުރެއްވުމަށް ވެސް، އެ ލިއުއްވުމުގައި އަންގަވައިފައި ވިއެވެ. ދެންފަހެ، ކީރިތި ރަސޫލާ އެންގެވި ގޮތަށް، عَبْدُ اللهِ بْنِ جَحْش  ކަންތައްކުރައްވައި، ދެ ދުވަހު ދަތުރުކުރެއްވުމަށް ފަހު، އެ ލިއުން ބެއްލެވި އިރު އެ ލިއުއްވުމުގައި ވަނީ މި ފަދައިންނެވެ. މި ލިއުން ބެއްލެވުމަށް ފަހު، ދަތުރުކުރައްވައިފައިވަޑައިގެން، މައްކާއާއި ޠާއިފާ ދެމެދު އޮތް ކަދުރުރުއް ހެދިފައިވާ ތަނެއްކަމުގައިވާ ނަޚްލާއަށް ފައިބައިވަޑައިގަންނަވާށެވެ! އަދި އެ މަގުން ދަތުރުކޮށްފައިދާ ޤުރައިޝު ވަންހައިގެ ވިޔާފާރި ޤާފިލާއާ ބައްދަލުކުރައްވައި، އެބައިމީހުންގެ ޚަބަރުތައް ހޯއްދަވައިގެން ގެންނަވާށެވެ! ދެން، އެ ދަތުރުފުޅުގެ ބައިވެރީންގެ އަރިހުގައި އެ ވާހަކަ ވިދާޅުވެ، ޤުރައިޝު ވަންހައިގެ ވިޔާފާރި ޤާފިލާގެ ޚަބަރުހޯއްދެވުމުގައި ބައިވެރިވެވަޑައިގަތުމާ މެދު، އެއްވެސް ކަހަލަ މަޖްބޫރުކަމެއް ނެތް ވާހަކަ ވިދާޅުވިއެވެ. އެ ފަދައިން ވިދާޅުވުމުން، އެ ދަތުރުފުޅުގައި ބައިވެރިވެވަޑައިގެންނެވި ހުރިހައި އަޞްޙާބުން ވެސް ބޭނުންފުޅުވީ އެ ކަމުގައި ބައިވެރިވެވަޑައިގަތުމަށެވެ. ދެން، ދަތުރުކުރައްވަމުން ވަޑައިގަތް މަގުމަތީގައި، سَعْدُ بْنِ أَبِي وَقَّاصއާއި، عُتْبَة بْنِ غَزْوَانއާ ދެ ބޭފުޅުންގެ ޖަމަލެއް ވީއްލިގެން ދިއުމުން، އެ ޖަމަލު ފެނޭތޯބެއްލެވުމަށް ޓަކައި ވަޑައިގަތުމުގެ ހުއްދަ عَبْدُ اللهِ بْنِ جَحْش ގެ އަރިހުން ހޯއްދަވައިގެން، އެ ޖަމަލު ފެނިވަޑައިގަންނަވާތޯ އެ ދެ ބޭފުޅުން ވަޑައިގެންނެވިއެވެ. އެއަށްފަހު، ދެން ތިއްބެވި ޞަޙާބީންނާ އެކު ދަތުރުފުޅުކުރައްވައިފައި ވަޑައިގެން ނަޚްލާއަށް ފައިބައިވަޑައިގެން ތިއްބަވަނިކޮށް، ޤުރައިޝު ވަންހައިގެ ވިޔާފާރި ޤާފިލާ އަންނަނިކޮށް އެ ބޭފުޅުންނަށް ފެނިވަޑައިގަތެވެ. އެ ޤާފިލާއަކީ، ހިކި މޭބިސްކަދުރާއި އެ ނޫން އެހެނިހެން ވިޔާފާރި މުދަލައިގެން އައި ޤާފިލާއެކެވެ. އަދި އެ ޤާފިލާގެ ވެރިއަކަށް ހުރީ عَمْرُو بْنِ الْحَضْرَمِيމި ނަން ކިޔުނު މީހެކެވެ. ދެން، عَبْدُ اللهِ بْنِ جَحْش ގެ އަރިހުގައި އެ ވަގުތު ތިއްބެވި އަޞްޙާބުންނާ މަޝްވަރާކުރެއްވުމަށް ފަހު، ހަނގުރާމަވެރިގޮތުގައި އެ ޤާފިލާގެ މީހުންނާ ބައްދަލުކުރެއްވުމަށް ހުރިހައި ބޭފުޅުންނަށްފެނިވަޑައިގަތުމުން، ހަނގުރާމަވެރިގޮތުގައި އެ ޤާފިލާގެ މީހުންނާ ބައްދަލުކުރެއްވިއެވެ. އަދި އެ ބައްދަލުކުރެއްވުމުގެ ތެރޭގައި، وَاقِدُ بْنِ عَبْدُ اللهِ التَّمِيمِي  އެއްލެވި ތީރަކުން ޖެހި، ޤާފިލާގެ ވެރިޔާ عَمْرُو بْنِ الْحَضْرَمِي ޤަތުލުވުމަށް ފަހު، އެހެން ދެ މީހުން ހައްޔަރުވުމުން، ޖަމަލުތަކާއި މުދައުތައް ދޫކޮށްފައި، ދެން ތިބި މީހުން އެބައިމީހުންގެ ޖާނައިގެން ދުވެ ފިލައިފިއެވެ. ދެން، އެ ބޭފުޅުން، ޖަމަލުތަކާއި މުދައުތައް ހިއްޕަވައިގެން މަދީނާއަށް ވަޑައިގެންނެވުމަށް ފަހު، ޣަނީމާކުރެއްވި ތަކެތި ބެއްސެވުމުގައި، عَبْدُ اللهِ بْنِ جَحْش  ވިދާޅުވިއެވެ. އެ ތަކެތީގެ ފަސްބައިކުޅަ އެއްބައި، رَسُولُ اللهِ އަށް ބަހައްޓަވާށެވެ! އެއީ، މުސްލިމުންނަށް ލިބުނު ފުރަތަމަ ޣަނީމާ މުދަލެވެ. އަދި ޣަނީމާ މުދަލުން، رَسُولُ اللهِ އަށް ޓަކައި ފަސްބައިކުޅަ އެއްބައި ނެގުނު ފުރަތަމަ ފަހަރެވެ. އެއަށްފަހު، ޣަނީމާ މުދައު ބަހާނޭ ގޮތުގެ ތަފްޞީލުތައް، اللهُ  ބާވައިލެއްވި އިރު، އެ ކަން އޮތީ، عَبْدُ اللهِ بْنِ جَحْش  ޣަނީމާ މުދައު ބެއްސެވި ގޮތާ އެއްގޮތަށެވެ. ދެންފަހެ، ޙުރްމަތްތެރި މައްސަރެއްގައި، عَمْرُو بْنِ الْحَضْرَمِي ޤަތުލުކުރައްވައި، މުޝްރިކުންގެ ތެރެއިން ދެ މީހަކު ހައްޔަރުކުރައްވައި، މައްކާގެ މީހުންގެ މުދައުތައް އެ އަޞްޙާބުން ޣަނީމާކުރެއްވުމުން، އެ ކަން ހިނގައިދިއަ ގޮތާ މެދު، رَسُولُ اللهِ  ހިތްޕުޅު ހަމައެއް ނުޖެހުނެވެ. އަދި ޙުރްމަތްތެރި މައްސަރެއްގައި ހަނގުރާމަކުރެއްވުމަށް ނާންގަވާ ކަމުގައި ވެސް ވިދާޅުވިއެވެ. ދެންފަހެ، އެ ހަނގުރާމައިގައި ބައިވެރިވެވަޑައިގެންނެވި އަޞްޙާބުންނަށް ނުހަނު ބޮޑުކަމަކަށް އެ ކަންވީ ހިނދު، اللهُ  މި އާޔަތް ބާވައިލެއްވިއެވެ. އަދި މުސްލިމުންގެ ޙުރްމަތް ކަނޑައި، اللهُ ގެ ދީނަށް ވަނުމުގެ މަގު މީސްތަކުންނަށް ބަންދުކޮށް ހުރަސްއެޅުމުގެ ޙަރާމްކަން، ޙުރްމަތްތެރިވެގެންވާ މައްސަރެއްގައި ހަނގުރާމަކުރުމަށް ވުރެން މާ ބޮޑު ކަން މި އާޔަތުގައި އެންގެވިއެވެ.[115]","[114]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[115]-  الْجَامِعُ لِأَحْكَامِ الْقُرْآنِ لِلإْمَامِ الْقُرْطُبِي"],["(219) އޭ ރަސޫލާއެވެ! ބަނގުރާ ވިއަސް އަދި އެ ނޫން އެއްޗެއް ވިއަސް، އެ އެއްޗެއް ކެއުމުން ނުވަތަ ބުއިމުން ނުވަތަ އެ ނޫން ގޮތަކަށް ވިއަސް އެ އެއްޗެއް ބޭނުންކުރުމުން، މަސްތުވެ ބުއްދި ފިލައިދާފަދަ ކޮންމެ އެއްޗެއް ކެއުމާއި، ބުއިމާއ، ބޭނުންކުރުމާއ،ި އެ ފަދަ ތަކެތި ގަނެވިއްކުމުގެ ޙުކްމާ ބެހޭ ގޮތުން، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އަދި މައިސިރާއި ހަރާދު ކިޔައިގެން ކުޅޭ ކުޅިވަރުތައް ކުޅުމުގެ ޙުކްމާ ބެހޭ ގޮތުން ވެސް، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! އެ ދެ ކަންތަކުގައި މެ ނުހަނު ބޮޑު ފާފަ ލިބުން ވެއެވެ. އަދި އެ ދެ ކަންތަކުގެ ތެރެއިން ކޮންމެ ކަމަކީ ވެސް، ދީނާއި ދުނިޔޭގެ ކަންކަމުގައި ގިނަ ފަސާދަތައް އުފެދި ނުހަނު ބޮޑު ގެއްލުންތައް ދިމާވާ ކަމެކެވެ. އަދި އެއިން ކޮންމެ ކަމަކީ ވެސް، އެ ކަމުގެ ސަބަބުން ބުއްދިއާއި، ޖާނާއި، މުދަލަށް ނުހަނު ބޮޑު ގެއްލުން ލިބި، މީސްތަކުންގެ މެދުގައި ރުޅިވެރިކަމާއި ދެކޮޅުވެރިކަން އުފެދޭ ކަމެއް މެއެވެ. އަދި އެ ދެ ކަންތަކުގައި މެ، އެ ކަމެއް ކުރާ ބަޔަކަށް ކޮންމެވެސް މިންވަރަކަށް ނަފާލިބެނިވި ގޮތްތަކެއް ވެސް ވެއެވެ. ނަމަވެސް، އެއިން ކޮންމެ ކަމެއް ކުރުމުން ލިބޭ ގެއްލުމާއި ފާފަ، އެ ކަމަކުން ލިބޭ ނަފާގެ މިންވަރަށް ވުރެން މާ ބޮޑެވެ. އެހެނީ، އެއިން ކޮންމެ ކަމެއްގައި ވެސް ވަނީ، اللهُ ގެ މަތީން ހަނދުމަކޮށް ޛިކްރުކޮށް އުޅުމުންނާއި ނަމާދުކޮށް ހެޔޮ ޢަމަލުތައް ކުރުމުން މީހާ ދުރުކޮށް މަނާކުރުމެވެ. އަދި މީސްތަކުންގެ މެދުގައި ޢަދާވާތްތެރިކަމާއި ރުޅިވެރިކަން އުފައްދައި، އެ ކަން ކުރާ މީހުންގެ މުދައު ހަލާކުވެ އެބައިމީހުންނަށް ދެއްވައިފައިވާ ތަނަވަސްކަން ނެތިދިއުމެވެ. އަދި اللهُ އާ ކުއްތަންވުމަށް ޓަކައި، ހެޔޮ ކަންކަމަށާއި ޞަދަޤާތުގެ ގޮތުގައި ތިމާމެންގެ މުދަލުން ހޭދަކުރަންވީ އެއްޗަކާއި މިންވަރަކާ މެދު، އިބަ ރަސޫލާގެ އަޞްޙާބުން އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! ޙަލާލު އަދި ހުއްދަގޮތުގައި ތިޔަބައިމީހުން ހޯދައިފައިވާ މުދަލުން ތިޔަބައިމީހުންގެ ބޭނުންތައް ފުއްދުމަށް ފަހު، ބާކީހުންނަ މުދަލުން ބައެއް، ހެޔޮކަންކަމަށާއި ޞަދަޤާތުގެ ގޮތުގައި ތިޔަބައިމީހުން ހޭދަކުރާށެވެ! ދަންނާށެވެ! اللهُ ، ތިޔަބައިމީހުންނަށް އިސްލާމް ދީނަށް މަގުދައްކަވައި ހިދާޔަތު ދެއްވި ފަދައިން، ޙަލާލު ކަންތައްތަކާއި، ޙަރާމް ކަންތައްތަކާއި، ހުއްދަ ކަންތައްތަކާއި، ހުއްދަ ނޫން ކަންތައްތަކާއި، މީސްތަކުންނަށް މަންފާކުރަނިވި ކަންތައްތަކާއި، ގެއްލުންލިބެނިވި ކަންތައްތައް، ކީރިތި ޤުރްއާނުގެ އާޔަތްތަކުގައި ނުހަނު ސާފުކޮށް ބަޔާންކުރައްވައި، އެ ކަންކަމުގެ ޝަރްޢީ ޙުކުމްތައް ތިޔަބައިމީހުންނަށް އެ إِلٰهُ އަންގަވަތެވެ. އެއީ، ތިޔަބައިމީހުން ވިސްނައި ފިކުރުކޮށް، އެ إِلٰهُގެ ޝަރީޢަތާ އެއްގޮތަށް އުޅުމަށް ޓަކައެވެ![116] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މަދީނާގެ އަންޞާރުންގެ ތެރެއިން ޖަމާޢަތެއްގެ ބޭފުޅުންނާ އެކު، ކީރިތި ރަސޫލާގެ އަރިހަށް ވަޑައިގެން عُمَرُ بْنِ الْخَطَّاب  ދެންނެވިއެވެ. ރާއާއި މައިސިރުގެ ކުޅިވަރުތައް ހިމެނެނީ، ބުއްދިފިލައިދިއުމާއި، މުދައު ފޭރެނިވި ކަންތައްތަކުގެ ތެރެއިންނެވެ. ވީމާ، ރާއާއި މައިސިރުގެ ކުޅިވަރުތަކާ ގުޅޭ ގޮތުން ފަތުވާއެއް ދެއްވުން، އަޅުގަނޑުމެން ވަރަށް ބޮޑަށް އެދެމެވެ. ދެން، އެ ކަމާ ގުޅޭ ގޮތުން މި އާޔަތް ބާވައިލެއްވުނެވެ.[117] އަދި ހަމަ އެހެން މެ، ތިމާމެންގެ މުދަލުން ހެޔޮކަންކަމަށާއި ޞަދަޤާތުގެ ގޮތުގައި ހޭދަކުރަންވާ މިންވަރާ މެދު ވެސް، ބައެއް އަޞްޙާބުން، ކީރިތި ރަސޫލާއާ ސުވާލުކުރެއްވިއެވެ. ދެން، މި އާޔަތް ބާވައިލައްވައި، ތިމާމެންގެ ބޭނުންތައް ފުއްދުމަށް ފަހު ބާކީ ހުންނަ މުދަލުން ބައެއް، ހެޔޮކަންކަމަށާއި ޞަދަޤާތުގެ ގޮތުގައި ހޭދަކުރުމަށް، اللهُ  އެންގެވިއެވެ.[118] އަދި ދަންނާށެވެ! މި އާޔަތް ބާވައިލެއްވުނީ، މުސްލިމުންގެ މައްޗަށް މުދަލުގެ ޒަކާތް ފަރްޟުކުރެއްވުމުގެ ކުރީގައި ކަމަށް ވުމާ އެކު، މި އާޔަތުގައި މި ވަނީ ފަރްޟު ޒަކާތުގެ ވާހަކަ ނޫން ކަމަށް ޢިލްމުވެރީން ވިދާޅުވެއެވެ. މައިސިރުގެ ކުޅިވަރުތަކަކީ، ތަނަވަސްކަން ލިބިގަތުމުގެ ގޮތުންނާއި ކުޅިވަރެއްގެ ގޮތުގައި ކުރެވޭ ކަންތައްތަކެކެވެ. އަދި ހަރާދު ކިޔައިގެން ކުޅޭ ކުޅިވަރުތަކަކީ، ކުޅިވަރެއްގައި ބަޔަކު ވާދަކުރާ އިރު، އެ ވާދަކުރާ މީހުން ހުށަހަޅާ ފައިސާ ނުވަތަ މުދާ، މޮޅުވާ ފަރާތަކަށް ލިބުން ޝަރްޠުކޮށްގެން ކުޅެވޭ ކޮންމެ ކުޅިވަރެކެވެ. އަދި ނަސީބުގެ މައްޗަށް ބިނާވެގެން ކުޅެވޭ ކުޅިވަރުތަކަކީ، މައިސިރުގެ ކުޅިވަރުތައް ކަމުގައި ޢިލްމުވެރީން ވިދާޅުވެއެވެ. އަދި މި އާޔަތަކީ، ރާ ބުއިމާއި މައިސިރުގެ ކުޅިވަރުތައް ޙަރާމްކުރެއްވުމުގެ ގޮތުން، اللهُ  އެންމެ ފުރަތަމަ ބާވައިލެއްވި އާޔަތެވެ.[119] އަދި ސެލް ފޯނުން ފޮނުވޭ އެސް. އެމް. އެސްގެ ބަދަލުގައި މާއްދީ ފައިދާއެއް ނުވަތަ ގެއްލުމެއް ލިބުން ހިމެނޭ ނުވަތަ އެސް. އެމް. އެސް.ގެ އަގަށް ވުރެ މާ ބޮޑު އިނާމެއް ލިބޭ ނުވަތަ އިނާމު ނުލިބިއްޖެ ނަމަ، އެ އެސް. އެމް. އެސް.ގެ އަގު ވެސް ނުލިބޭ ގޮތަށާ އަދި އެ ފަދަ އެހެނިހެން ގޮތްގޮތަށް ބައިވެރިވެވޭ މުބާރާތްތަކާއި ކުރެވޭ ކަންތައްތައް ވެސް ހިމެނެނީ، اللهُ  ޙަރާމްކުރައްވައިފައިވާ ހަރާދު ކިޔައިގެން ކުޅޭ މައިސިރުގެ ކުޅިވަރުތަކުގެ ތެރޭގައެވެ.[120]","[116]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[117]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\r[118]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\r[119]-   تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\r[120]-  فَتْوَى لَجْنَةُ الإِْفْتَاءِ الأرْدُنِي  بَعْدَ مُرَاجَعَةِ سَمَاحَةِ الْمُفْتِي الْعَامِ الشَّيخِ عَبْدِ الْكَرِيمِ الْخَصَاوُنَة"],["(220) އަދި ތިޔަބައިމީހުން ވިސްނައި ފިކުރުކުރަންވީ، ދުނިޔެއާއި އާޚިރަތުގައި ތިޔަބައިމީހުންނަށް ފައިދާ ޙާޞިލުވެ، ދެ ދުނިޔޭގެ ބާއްޖަވެރިކަމާއި ކާމިޔާބު ލިބެނިވި ދީންކަމުގައިވާ އިސްލާމް ދީން އުނގެނި އެ ދީނުގައިވާ ގޮތަށް ޢަމަލުކުރުމާ މެދުގައެވެ. އޭ ރަސޫލާއެވެ! ޔަތީމުންނާ އެކު އުޅެ، އެބައިމީހުންނާ މުޢާމަލާތުކޮށް، އެބައިމީހުންގެ މުދައު ބަލަހައްޓާނޭ ގޮތަކާ މެދު، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! ޔަތީމު ކުދީންގެ ކަންތައްތައް ރަނގަޅުކޮށް އިޞްލާޙުކޮށް، އެ ކުދީންގެ މުދައު ރައްކައުތެރިކޮށް ބަލަހައްޓައި، އެ ކުދީންނަށް އެންމެ ފައިދާ ބޮޑު ގޮތަކަށް ކަންތައްތައް ކުރުމަކީ، ތިޔަބައިމީހުންނަށް ނުހަނު ބޮޑު ހެޔޮކަން ލިބެނިވި ކަމެކެވެ. ވީމާ، އެ ކުދީންނަށް އެންމެ ފައިދާ ބޮޑު ގޮތަކަށް، އެ ކުދީންނާ މެދު ތިޔަބައިމީހުން އަބަދު މެ ކަންތައްތައް ކުރާށެވެ! އަދި ތިޔަބައިމީހުން ކުރާ ވިޔަފާރީގައި، ޔަތީމު ކުދީން ބައިވެރިކޮށް، އެ ކުދީންގެ މުދައު ތިޔަބައިމީހުންގެ މުދަލާ އެއްކޮށް، ދިރިއުޅުމުގެ ހުރިހައި ކަމެއްގައި އެ ކުދީން ބައިވެރިކުރި ކަމުގައި ވިއަސް، ތިޔަބައިމީހުންގެ މައްޗަކަށް ކުށެއްނެތެވެ. އެހެނީ، އެ ކުދީންނަކީ، ދީނީގޮތުން ތިޔަބައިމީހުންގެ އަޚުންނެވެ. ވީމާ، ކޮންމެ އަޚެއްގެ ފަރާތުން މެ އެދެވިގެންވަނީ އޭނާގެ އަނެއް އަޚާއަށް މަޞްލަޙަތާއި ފައިދާހުރި ގޮތަށް ކަންތައްތައް ކުރުމެވެ. އަދި ޔަތީމު ކުދީންގެ މުދައު ތިޔަބައިމީހުންގެ މުދަލާ އެއްކޮށް، އެ ކުދީންގެ މުދައު ރަނގަޅަށް ބަލަހައްޓައި، ދިރިއުޅުމުގެ ހުރިހައި ކަމެއްގައި ވެސް، އެ ކުދީން ބައިވެރިކޮށް، އެ ކުދީންނަށް ފައިދާ ލިބެނިވި ގޮތަށް ކަންތައްތައް ކުރުމަށް މަސައްކަތްކުރާ މީހާއާއި، އެ ކުދީންގެ މުދަލަށް ގެއްލުންވާ ގޮތަށް މަސައްކަތްކުރާ މީހާއާ ދެ މީހުން މެ ކަންތައް ކުރާގޮތް ވެސް، اللهُ  މޮޅަށް ދެނެވޮޑިގެންވެތެވެ. އޭ މުސްލިމުންނޭވެ! އަދި ޔަތީމުންގެ ކަންތައްތައް ބެލެހެއްޓުމުގައި ވެސް، ތިޔަބައިމީހުންނަށް ދަތިކުރައްވައި އުނދަގޫކުރެއްވުމަށް، اللهُ  އިރާދަކުރެއްވި ނަމަ، އެ إِلٰهُ ތިޔަބައިމީހުންނަށް އެ ކަން އުނދަގޫ ކުރައްވައި ދަތިކުރެއްވީހެވެ. އެހެނެއްކަމަކު، ޔަތީމުންނާ މުޢާމަލާތުކޮށް އެ ކުދީންގެ މުދައު އެ ކުދީންނަށް ފައިދާވާ ގޮތަށް ރަނގަޅަށް ބަލަހައްޓާނޭ މަގު، އެ إِلٰهُ ތިޔަބައިމީހުންނަށް ލުއިކޮށްދެއްވައި ފަސޭހަކޮށްދެއްވައިފައި ވެއެވެ. އެހެނީ، އެ إِلٰهُގެ ޝަރީޢަތް ބިނާވެފައި ވަނީ ލުއިފަސޭހަކަމުގެ މައްޗަށެވެ. ހަމަކަށަވަރުން، اللهُ އީ، ރަސްވަންތަކަމާއި ވެރިކަމުގައި ގަދަކީރިތިވަންތަ، އަދި ޚަލްޤުކުރެއްވުމާއި، ތަދްބީރުކުރެއްވުމާއި، ޝަރްޢުކުރެއްވުމުގައި، ޙިކްމަތްވަންތަ إِلٰهއެވެ.[121] ދަންނާށެވެ! سُورَةُ النِّسَاءގެ ދިހަވަނަ އާޔަތް ބާވައިލެއްވުމުގެ ކުރީން، ކީރިތި ރަސޫލާގެ އަޞްޙާބުން ވެސް އެ ބޭފުޅުންގެ ބަލަދުވެރިކަމުގެ ދަށުގައިވާ ޔަތީމު ކުދީންގެ މުދަލާއި އެ ބޭފުޅުންގެ މުދަލާ އެއްކުރައްވައިގެން އުޅުއްވިއެވެ. އެ ކަން އެހެން އޮއްވައި سُورَةُ النِّسَاءގެ ދިހަވަނަ އާޔަތް ބާވައިލެއްވުމުން، އަޞްޙާބުން ހެއްދެވި ގޮތަކީ، އެ ބޭފުޅުންގެ ބަލަދުވެރިކަމުގެ ދަށުގައިވާ ޔަތީމު ކުދީންގެ މުދައު، އެ ބޭފުޅުންގެ މުދަލާ މުޅީން ވަކިކޮށްލެއްވުމެވެ. ދެން، އެ ކަމުގެ ސަބަބުން، ޔަތީމު ކުދީންނަށް ބޮޑެތި ގެއްލުންތައް ލިބެމުންދާން ފެށުމުން، އެ ކުދީންގެ މުދަލާ މެދު ކަންތައްކުރާނީ ކިހިނަކުންތޯ ސުވާލު އުފެދުނު ހިނދު، އެ ސުވާލުގެ ޖަވާބުގައި، سُورَةُ الْبَقَرَةގެ މި އާޔަތް، اللهُ  ބާވައިލެއްވިއެވެ.[122]","[121]-  الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[122]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(221) އޭ މުސްލިމުންނޭވެ! اللهُ  ފިޔަވައި އެހެނިހެން ފަރާތްތަކަށް އަޅުކަންކޮށްއުޅޭ މުޝްރިކު އަންހެނުންނާ ތިޔަބައިމީހުން ކާވެނިނުކުރާށެވެ! އެއީ، އެ މުޝްރިކު އަންހެނުން، اللهُ އަށް އީމާންވެ އިސްލާމް ދީނަށް ވަދެއްޖައުމަށް ދާނދެނެވެ. އަދި ތިޔަބައިމީހުންގެ ތެރެއިން މީހަކު ކާވެނިކުރާން ބޭނުންވާ އަންހެނާއަކީ މުޝްރިކަކަށްވެފައި، އެ އަންހެނާއަކީ ކިތަންމެ ރިވެތިވެފައި ތިޔަބައިމީހުން ކިތަންމެ ހިތާވެ، ފިކުރާވާ އަންހެނަކު ކަމުގައި ވިއަސް، އެ އަންހެން މީހާއާ ކާވެނިކުރުމަށް ވުރެން، މީހެއްގެ އަޅުވެތިކަމުގެ ދަށުގައިވާ މުއުމިނު އަންހެނަކާ ކާވެނިކުރުން ތިޔަބައިމީހުންނަށް މާ ހެޔޮކަން ބޮޑުވެގެން ވެއެވެ. އަދި މުއުމިނުންގެ ތެރެއިން މިނިވަން އަންހެނުން ވިއަސް އަދި އަޅު އަންހެނުން ވިއަސް، އެ ކަނބަލުންގެ ކާވެނި މުޝްރިކު ފިރިހެނުންނާ ތިޔަބައިމީހުން ކޮށްނުދޭށެވެ! އެއީ، އެ މުޝްރިކު ފިރިހެނުން، اللهُ އަށް އީމާންވެ، އިސްލާމް ދީނަށް ވަދެއްޖައުމަށް ދާނދެނެވެ. އަދި ތިޔަބައިމީހުންގެ ބެލުމުގެ ދަށުގައިވާ މުސްލިމު އަންހެނުންނާ ކާވެނި ކުރުމަށް އެދޭ މުޝްރިކު ފިރިހެނުންނަކީ، އެ ކަނބަލުން ކިތަންމެ ހިތާވެ ފިކުރާވާ ބަޔަކަށްވެފައި، އަދި ތިޔަބައިމީހުންގެ ނަޒަރުގައި ވެސް އެ މުޝްރިކުންނަކީ ކިތަންމެ ރަނގަޅު ބަޔަކު ކަމުގައި ވީނަމަ ވެސް، ތިޔަބައިމީހުން ވަލީދީގެން ކާވެނިކުރެވޭ އަންހެނަކު، މިނިވަން މުޝްރިކު ފިރިހެނަކާ ކާވެނިކޮށްދިނުމަށް ވުރެން، މީހެއްގެ އަޅުވެތިކަމުގެ ދަށުގައިވާ މުއުމިނު ފިރިހެނަކާ އެ ކަނބަލުންގެ ކާވެނިކޮށްދިނުން، އެ ކަނބަލުންނަށް މާ ހެޔޮކަން ބޮޑުވެގެން ވެއެވެ. އެހެނީ، މުސްލިމު ފިރިހެނަކު، މުޝްރިކު އަންހެނަކާ ނުވަތަ މުސްލިމު އަންހެނަކު، މުޝްރިކު ފިރިހެނަކާ ކާވެނިކޮށްފި ނަމަ ދަންނާށެވެ! މުސްލިމުންނާ ކާވެނިކުރާ މުޝްރިކުން، މުސްލިމުންނަށް ދަޢުވަތު ދީ ގޮވާނީ، ނަރަކައަށް ދިއުމަށް މަގުފަހިވާ ކޮންމެ ކަމެއް ކުރުމަށެވެ. ނަމަވެސް، اللهُ ގެ އަޅުތަކުންނަށް އެ إِلٰهُ ގޮވައިލައްވައި އަމުރުކުރައްވަނީ، އެ إِلٰهُގެ އިޛްނަފުޅާއި ވާގިފުޅާ އެކު، އެ إِلٰهُ ރުހިވޮޑިގަންނަވާ ދީންކަމުގައި ވާ އިސްލާމް ދީނަށް ވަދެ، އެ ދީނުގައި ސާބިތުވެތިބުމާ އެކު، ހެޔޮ ޢަމަލުކުރުމުގެ ސަބަބުން އެބައިމީހުންގެ ފާފަތައް ފުހެވި ސުވަރުގެ ވަނުމަށެވެ. އަދި، އެ إِلٰهُގެ އާޔަތްތައް، މީސްތަކުންނަށް އެ إِلٰهُ ބަޔާންކޮށްދެއްވަނީ، އެ އާޔަތްތަކުން ނަސޭހަތް ޙާޞިލުކޮށް ޢިބްރަތް ލިބިގަނެ، އެ އާޔަތްތަކުގައި ވާ ޙުކުމްތަކާ އެއްގޮތަށް އެބައިމީހުން އުޅުމަށެވެ.[123] ދަންނާށެވެ! ކާވެނިކުރުމަކީ، އަންހެނެއްގެ ދިރިއުޅުމާއި ފިރިހެނެއްގެ ދިރިއުޅުން އެއްކޮށް، އެ ދެ މީހުންގެ ދެ ދިރިއުޅުން އެއް ދިރިއުޅުމަކަށް ހަދާ ކަމެކެވެ. ވީމާ، މުޅީން ތަފާތު ދެ ދީނެއް ޤަބޫލުކޮށްގެން، މުޅީން ތަފާތު ދެ ދިމާއަކަށް ދާ ދެ މީހެއްގެ ދެ ދިރިއުޅުން އެއްކޮށް، އެއް ދިރިއުޅުމަކަށް ހަދައިގެން އުޅޭ އިރު އުފެދެމުންދާނޭ ކަންތައްތަކާއި، ދަރިފަސްކޮޅުގައި ފަހުން އުފެދޭނޭ ކަންތައްތަކަކީ، ޙަޔާތުގެ މަސްރަޙުން އަބަދާއި އަބަދު ފެންނަމުންދާ މަންޒަރުތަކެވެ.[124] ވީމާ، ހިތުގެ އަޑީން އިސްލާމް ދީން ޤަބޫލުކުރުމެއްނެތި، ހަމައެކަނި މުސްލިމަކާ ކާވެނިކުރުމުގެ ބޭނުމުގައި އިސްލާމްވާ މީހެއްގެ ކާވެނި، މުސްލިމަކާ ކުރެވޭނޭ އެއްވެސް މަގެއް ނެތް ކަން މި އާޔަތުން ނުހަނު ސާފުކޮށް އެނގެއެވެ.","[123]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[124]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(222) އޭ ރަސޫލާއެވެ! ޙައިޟުގައި ތިބޭ އިރު، އަނބީންނާ ގުޅުންބަހައްޓައި އެ ކަނބަލުންނާ ޖިމާޢުވުމުގެ ޙުކްމާ ބެހޭ ގޮތުން، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! ޙައިޟުގެ ލެއަކީ ނަޖިހެކެވެ. އަދި ޙައިޟުގެ ދުވަސްވަރު އެ ކަނބަލުންނާ ޖިމާޢުވުމަކީ، އެ ކަން ކުރާ ބަޔަކަށް ނުހަނު ގެއްލުން ހުރި ކަމެއް ވެސް މެއެވެ. ވީމާ، އެ ކަނބަލުންގެ ޙައިޟުގެ ދުވަސްވަރު، ތިޔަބައިމީހުން އެ ކަނބަލުންނާ ޖިމާޢުވުމުން ދުރުވެ ރައްކައުތެރިވާށެވެ! އަދި ޙައިޟުގެ ލޭ އައުން ކެނޑުމަށް ފަހު ހިނައި ޠާހިރުވެއްޖައުމަށް ދާނދެން، ޖިމާޢުވުމުގެ ބޭނުމުގައި އެ ކަނބަލުންގެ ގާތަށް ތިޔަބައިމީހުން ނުދާށެވެ! އެހެނެއްކަމަކު، ޙައިޟުގައި ތިބޭ އަންހެނުންނާ އެއްތަނެއްގައި ނިދުމާއި، ދިރިއުޅުމާއި، އެ ކަނބަލުންނާ އެކު ކައިބޮއި އުޅުމަކީ އެއްވެސް ޙާލެއްގައި ތިޔަބައިމީހުންނަށް މަނާކުރައްވައިފައިވާ ކަމެއް ނޫނެވެ. ފަހެ، ޙައިޟުގެ ލޭ ކެނޑުމުން، އެ ކަނބަލުން ހިނައި ޠާހިރުވެގެންފި ނަމަ، اللهُ  ޙަލާލުކުރެއްވި ގޮތުގެ މަތީން، ޖިމާޢުވުމަށް ޓަކައި ލެއްވިފައިވާ ގުނަވަނުގައި އެ ކަނބަލުންނާ ޖިމާޢުވުން ތިޔަބައިމީހުންނަށް ހުއްދައެވެ. ހަމަކަށަވަރުން، އަޅުތަކުން ގެ ތެރެއިން ގިނަގިނައިން ތައުބާވެ ފާފަފުއްސަވައިދެވުމަށް އެދި ދަންނަވާ އަޅުތަކުން ދެކެ، اللهُ  ލޯބިވެވޮޑިގެންވެތެވެ. އަދި ފާޙިޝު ޢަމަލުތަކާއި ފާފަވެރިވާފަދަ ހަޑިމުޑުދާރު ކަންކަމުން ދުރުވެ، ޠާހިރުވުމަށް ގަދައަޅައި މަސައްކަތްކުރާ މީހުންދެކެ، އެ إِلٰهُ ލޯބިވެވޮޑިގެންވެތެވެ.[125] މި އާޔަތް ބާވައިލެއްވުނު ސަބަބު: މަދީނާގެ ޔަހޫދީންގެ އާދައަކީ، އަނބިމީހާ ޙައިޟުވެއްޖެ ނަމަ، އޭނާއާ އެއްތަނެއްގައި ނޫޅެ، އޭނާ އިށީނދެއިން ތަނެއްގައި ނުއިށީނދެ، އޭނާއާއެކު ކައިބޮއި ނޫޅުމެވެ. އެ ގޮތަށް އެ ކަނބަލުންނާ މެދު ޔަހޫދީން ކަންތައްކުރާތަން، ކީރިތި ރަސޫލާގެ އަޞްޙާބުންނަށް ފެނިވަޑައިގަތުމުން، ޙައިޟުގެ ދުވަސްވަރު އަނބީންނާ ގުޅުންބަހައްޓަންވީ ގޮތާ މެދު، އަޞްޙާބުން ރަސޫލާއާ ސުވާލުކުރެއްވުމުން މި އާޔަތް ބާވައިލެއްވުނުކަމުގައި އަލްއިމާމު މުސްލިމު ރިވާކުރެއްވިއެވެ.[126] ޙައިޟުގެ ލެއަކީ، ކޮންމެ މަހަކު ވެސް ވަކި ދުވަސްވަރެއްގައި ވަކި މުއްދަތަކަށް އަންހެނާގެ ރަޙިމުން ނުކުންނަ ޠަބީޢީ ލެއެކެވެ.[127]","[125]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[126]-  صَحِيحُ مُسْلِم / باب اصنعوا كل شيء إلا النكاح\r[127]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(223) ދަންނާށެވެ! ތިޔަބައިމީހުންގެ އަނބީންނަކީ، ތިޔަބައިމީހުން އެ ކަނބަލުންނާ އެއްދާންކުރުމުން ތިޔަބައިމީހުންނަށް ދަރީން ލިބި، އިންސާނީ ނަސްލު ދެމިގެން ދިޔުމަށް ޓަކައި، اللهُ  ލައްވައިފައިވާ ބަޔެކެވެ. އެއީ، ބިމުގައި ގޮވާންކުރުމުން، ތަފާތު މޭވާތަކާއި އޮށްޓަރުގެ ބާވަތްތައް ހެދި ބޮޑުވެ އެ ތަކެތީގެ މުޑުވައް ދެމިގެން ދާ ފަދައިންނެވެ. ވީމާ، ތިޔަބައިމީހުންގެ އަނބީން، ޙައިޟުގައި ތިބޭ ދުވަސްތައް ނޫން އެހެން ދުވަސްތަކުގައި ތިޔަބައިމީހުން ހިތްއެދޭ ކޮންމެ ވަގުތެއްގައި، އެ ކަނބަލުންގެ ގާތަށް ގޮސް، އެ ކަނބަލުންނާ ތިޔަބައިމީހުން ޖިމާޢުވެއުޅޭށެވެ! އަދި އެ ކަނބަލުންނާ ޖިމާޢުވާ އިރު، އެ ކަނބަލުންގެ ރަޙިމުގެ ތެރެއަށް ތިޔަބައިމީހުންގެ މަނި ދާގޮތަށް، އެ ކަމަށް ޓަކައި ލެއްވިފައިވާ ގުނަވަނުގައި ޖިމާޢުވެ، ޞާލިޙު ދަރީން ދެއްވުމަށް އެދި، اللهُ ގެ ޙަޟްރަތުގައި ތިޔަބައިމީހުން ދަންނަވާށެވެ! އެހެނީ ހަމަކަށަވަރުން، އެ ފަދައިން އެ ކަން ކުރުމުން، اللهُ ގެ އިރާދަފުޅާއި މިންވަރުފުޅުގައިވާ ގޮތެއްގެ މަތީން، ތިޔަބައިމީހުންނަށް ދަރީން ދެއްވާނެތެވެ. އަދި އާޚިރަތް ދުވަހުން، ތިޔަބައިމީހުންގެ އަމިއްލަ ނަފްސުތަކަށް ފައިދާ ލިބެނިވި ޢަމަލުތައް، ތިޔަބައިމީހުން މަރުވުމުގެ ކުރީގައި ކުރުމަށް ތިޔަބައިމީހުން ގަދައަޅައި މަސައްކަތްކުރާށެވެ! އޭގެ ތެރެއިން އެއް ކަމަކީ، ހެޔޮލަފާ ދަރީން ދެއްވުމަށް އެދޭ ޙާލު، اللهُ  ހުއްދަކުރެއްވި ގޮތުގެ މަތީން ތިޔަބައިމީހުންގެ އަނބީންނާ ޖިމާޢުވުމެވެ. އަދި އަނބީންނާ ޖިމާޢުވުމުގައި ވެސް އަދި އެ ނޫން ކަންތައްތަކުގައި ވެސް، ތިޔަބައިމީހުން އިސްލާމީ ޝަރީޢަތުގެ އިމުން ބޭރުނުވެ، އެ إِلٰهُ އަމުރުކުރެއްވި ގޮތަށް، ކަންތައްތައްކޮށް ނަހީކުރެއްވި ކަންތައްތަކުން ދުރުވެ، اللهُ އަށް ބިރުވެތިވެ ތަޤްވާވެރިވާށެވެ. އަދި ހަމަކަށަވަރުން، ޙިސާބުބެއްލެވި ޖަޒާ ނުވަތަ ސަޒާ ލިބިގަތުމަށް ޓަކައި، ޤިޔާމަތް ދުވަހުން ތިޔަބައިމީހުން އެންމެންމެ ދާންޖެހޭނީ، އެ إِلٰهُގެ ޙަޟްރަތަށް ކަން ތިޔަބައިމީހުން ދަންނާށެވެ! އަދި އާޚިރަތުގައި، މުއުމިނުންނަށް ލިބޭނޭ ފުރިހަމަ ޖަޒާގެ ވާހަކައިން، އިބަ ރަސޫލާ އެބައިމީހުންނަށް އުފައުވެރިކަމުގެ ޚަބަރު ދެއްވާށެވެ! [128]","[128]-  الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(224) އޭ މުސްލިމުންނޭވެ! اللهُ ގަންދީ ތިޔަބައިމީހުން ކުރާ ހުވައަކީ، ހެޔޮކަންތައްތައް ކުރުމަށާއި، ގާތްތިމާގެކަމުގެ ގުޅުންބެހެއްޓުމަށާއި، ތަޤްވާވެރިވުމަށާއި، މީސްތަކުންގެ މެދުގައި އިޞްލާޙުކުރުމަށާ އަދި އެ ނޫން ވެސް ހެޔޮ ކަންތައްތައް ކުރުމަށް ހުރަސްއެޅޭ ފަދަ ހުވައެއް ކަމުގައި ތިޔަބައިމީހުން ނުހަދާށެވެ! ދަންނާށެވެ! ހެޔޮކަމެއް ކުރުމަށް ހުރަސްއެޅޭ ފަދަ ހުވައެއް ކުރި ކޮންމެ މީހެއްގެ މައްޗަށްމެ ވާޖިބުވެގެން ވަނީ، އޭނާ އެ ކުރި ހުވާ އުވައިލައި އެ ހުވާގެ ކައްފާރާ ދިނުމެވެ. އަދި ހެޔޮކަމެއް ކުރުމަށް ހުރަސްއެޅޭ ފަދަ ހުވައެއް ދުވަހަކު ވެސް ނުކުރުމެވެ. اللهُ އީ، ތިޔަބައިމީހުން ދައްކާ ވާހަކަތައް މޮޅަށް އައްސަވައިވޮޑިގެންވާ، ތިޔަބައިމީހުން ކުރާ ހުރިހައި ކަމެއް މޮޅަށްދެނެވޮޑިގެންވާ إِلٰهއެވެ. ވީމާ، އެ ކަންކަމުގެ ފުރިހަމަ ޖަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[129]","[129]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(225) އޭ މުސްލިމުންނޭވެ! ގަސްތަކާނުލައި އެއްވެސް މާނައެއްނެތް ގޮތުގައި ތިޔަބައިމީހުން ކުރާ ހުވައެއްގެ ސަބަބުން، اللهُ  ތިޔަބައިމީހުން ކުށްވެރިކުރައްވައި، އެ ކަމާ މެދު ސުވާލުކުރައްވައި ތިޔަބައިމީހުންނަށް ޢުޤޫބާތެއް ނުދެއްވާނެތެވެ. އެހެނެއްކަމަކު، ހުވާކުރުމަށް ނިޔަތްގަނެ، ތިޔަބައިމީހުން ގަސްތުގައި ކުރާ ހުވައަކާ، ތިޔަބައިމީހުން ޚިލާފުވެއްޖެ ނަމަ، އެ ކަމާ މެދު ތިޔަބައިމީހުންނާ ސުވާލުކުރައްވައި، ދޮގު ހުވާކުރިކަމަށް ޓަކައި، އެ إِلٰهُ ތިޔަބައިމީހުންނަށް ޢުޤޫބާތް ދެއްވާނެތެވެ. އަދި ދަންނާށެވެ! اللهُ އީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަ ގިނަގިނައިން ފުއްސަވާ إِلٰهއެވެ. އަދި އެ إِلٰهއަށް އުރެދި ނުކިޔަމަންތެރިވާ މީހުންނަށް ޢުޤޫބާތްދެއްވުމުގައި އަވަސްވެވޮޑިނުގަންނަވާ، ނުހަނު އޯގާވަންތަ، ޙަލީމުވަންތަ إِلٰهއެވެ.[130]","[130]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(226) ތިމާމެންގެ އަނބީންނާ އެއްދާންނުކުރާނޭ ކަމަށް ބުނެ ހުވާކޮށް އީލާކުރާ މީހުންނަށް، އެބައިމީހުންގެ އަނބީންނާ އެއްދާންނުކޮށް ތިބުން ހުއްދަވެގެން ވަނީ ގިނަވެގެން ހަތަރު މަސް ދުވަހަށެވެ. ފަހެ، އީލާ ކުރުމަށް ފަހު ހަތަރު މަސް ދުވަސް ފުރިހަމަވުމުގެ ކުރީގައި، އެބައިމީހުން އެ ކުރި ހުވާ އަނބުރައި ގެނެސް އަނބީންނާ އެއްދާންކޮށްފި ނަމަ ދަންނާށެވެ! ފަހެ ހަމަކަށަވަރުން، اللهُ އީ، އަނބީންނާ އެއްދާންނުކުރާނޭ ކަމަށް ބުނެ ހުވާކުރާ މީހުންނަށް، އެ ކުރެވޭ ކުށުގެ ފާފަ، ގިނަގިނައިން ފުއްސަވައި، އެ ފާފައިން ސަލާމަތްވެވޭނޭ މަގު އެބައިމީހުންނަށް ދައްކަވައި، އެ ކަމުގެ ކައްފާރާ ޝަރްޢުކުރައްވައި އެބައިމީހުންނަށް ގިނަގުނަ ރަޙްމަތްލައްވާ ރަޙީމުވަންތަ إِلٰهއެވެ.[131] ދަންނާށެވެ! އީލާކުރުމަކީ، ހަތަރު މަސް ދުވަހަށް ވުރެ ދިގު މުއްދަތަކަށް ނުވަތަ މުއްދަތު ކަނޑައެޅުމެއް ނެތި ނުވަތަ ދުވަހަކު ވެސް ތިމާގެ އަނބިމީހާއާ އެއްދާންނުކޮށް ހުރުމަށް ހުވާކުރުމެވެ. ވުމާއެކު، އީލާކުރާ މީހުން ކަންތައްކުރންޖެހޭ ގޮތް، މި އާޔަތުގައި އަންގަވައިފައި އެ ވަނީއެވެ.[132] އަދި ހަތަރު މަސް ދުވަހަށް ވުރެ ކުރު މުއްދަތެއް ކަނޑައަޅައި، އެ މުއްދަތުގެ ތެރޭގައި ތިމާގެ އަނބިމީހާއާ ޖިމާޢުނުވެހުރުމަށް ހުވާކުރުމަށް ފަހު، އެ މުއްދަތު ފުރިހަމަވުމުން އެ އަނބިމީހާއާ ޖިމާޢުވިކަމުގައި ވިއަސް އެ ކުރި ހުވާގެ ކައްފާރާ ދޭކަށް ނުޖެހޭނެއެވެ. ނަމަވެސް، އެ ކުރި ހުވާގެ މުއްދަތު ފުރިހަމަވުމުގެ ކުރީގައި އެ އަނބިމީހާއާ ޖިމާޢުވެއްޖެ ނަމަ، އޭނާ ކުރި ހުވާގެ ކައްފާރާދިނުން އޭނާގެ މައްޗަށް ވާޖިބުވާނެއެވެ.","[131]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[132]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(227) އަދި އަނބީންނާ ޖިމާޢުނުވުމަށް ހުވާކޮށް އީލާކުރުމަށް ފަހު، އެ ކަނބަލުންނާ ޖިމާޢުނުވެ ފިރީން ތިބޭ ތިބުމަކީ، އެ ކަނބަލުން ވަރިކުރުމުގެ ގަސްތުގައި އެބައިމީހުން ކުރާ ކަމެއް ނަމަ ދަންނާށެވެ! ފަހެ ހަމަކަށަވަރުން، اللهُ އީ، އެބައިމީހުންނާއި އެބައިމީހުން ނޫން މީހުން ދައްކާ ހުރިހައި ވާހަކައެއް މޮޅަށް އައްސަވައިވޮޑިގެންވާ އަދި އެބައިމީހުންނާއި އެ ނޫން މީހުންގެ ހިތުގައި ފޮރުވިފައިވާ ހުރިހައި ނިޔަތަކާއި ގަސްތެއް އަދި ސިއްރެއް ވިއަސް، މޮޅަށް ދެނެވޮޑިގެންވާ إِلٰهއެވެ. ވުމާއެކު، އީލާކުރާ މީހުންނާއި އެ ނޫން މީސްތަކުން ކުރާ ހުރިހައި ޢަމަލަކަށް، އެ إِلٰهُ އެބައިމީހުންނަށް ފުރިހަމަ ޖަޒާ ދެއްވާނޭ ކަމީ ކަށަވަރު ކަމެކެވެ. ވީއިރު، ފިރީންގެ މައްޗަށް ވާޖިބުވެގެންވަނީ، އެ إِلٰهއަށް ބިރުވެތިވެ، ޙައްޤަކާނުލައި އަނބީންނަށް ދަތިކޮށް އުނދަގޫނުކުރުމެވެ.[133] ދަންނާށެވެ! އީލާކުރާ ދުވަހުން ފެށިގެން ހަތަރުމަސް ދުވަސް ހަމަވުމަށް ފަހު، އަނބިމީހާއާ ޖިމާޢުނުވެ ހުންނަ މީހާއަށް އޮތީ ދެ ގޮތެކެވެ. އެއް ގޮތަކީ، އަނބިމީހާއާ ޖިމާޢުވުމެވެ. އަނެއް ގޮތަކީ، އަނބިމީހާ ވަރިކުރުމެވެ.ފަހެ، އަނބިމީހާއާ ޖިމާޢުވެއްޖެ ނަމަ ހުވާގެ ކައްފާރާ ދޭންޖެހޭނެއެވެ. ވަރިކޮށްފި ނަމަ ކައްފާރާ ދޭކަށެއް ނުޖެހޭނެއެވެ. އަދި އީލާކުރި މީހާ އަމިއްލައަށް އެ ދެ ގޮތުން ކުރެ ގޮތެއް އިޚްތިޔާރުނުކޮށްފި ނަމަ، އެ ކަމާ މެދު ދަޢުވާކުރުމަކީ އަނބިމީހާއަށް ލިބިގެންވާ ޙައްޤެކެވެ. އަދި އެ ފަދަ ދަޢުވާއެއް އަންބަކު ކޮށްފި ނަމަ، އެ ދެ ގޮތުންކުރެ ގޮތެއް އިޚްތިޔާރުކުރުމަށް ފިރިމީހާއަށް މަޖްބޫރުކުރުވުމަކީ ޙާކިމާގެ މައްޗަށް އޮތް ވާޖިބެކެވެ. އަދި އެ ދެ ގޮތުންކުރެ ގޮތެއް އިޚްތިޔާރުކުރުމަށް ޙާކިމާގެ ފަރާތުން ފިރިމީހާއަށް މަޖްބޫރުކުރުމަށް ފަހު ވެސް، އެއިން ގޮތެއް އޭނާ އިޚްތިޔާރުނުކޮށްފި ނަމަ، އެ ދެމީހުންގެ ކާވެނި ރޫޅައިލުމަކީ ޙާކިމާގެ މައްޗަށް އޮތްކަމެކެވެ![134] ސަބަބަކީ، ގެއްލުން ދިނުމަކީ ވެސް އަދި ގެއްލުން ލިބިގަތުމަކީ ވެސް، އިސްލާމް ދީނުގައި އޮތް ކަމެއް ނޫނެވެ. އަދި ކާވެނީގެ މަޤްޞަދަކީ އެކުވެރިކަމާއި ލޯތްބާ އެކު ޒަވާޖީ ޙަޔާތް ވޭތުކުރުމެވެ. ވީމާ، އެ މަޤްޞަދު ޙާޞިލުނުވާ ނަމަ ކާވެނި ދެމިއޮތުމުގެ އެއްވެސް ބޭނުމެއް އަދި ފައިދާއެއް ވެސް ނެތެވެ. މި ޙުކުމްތައް، އިސްލާމް ދީނުގައި މި ގޮތަށް އައިސްފައި ވަނީ، ގެވެށި އަނިޔާއިން އަނބީން ސަލާމަތްކޮށް، އެ ކަނބަލުންގެ ޙައްޤުތައް ރައްކައުތެރިކޮށްދިނުމަށް ޓަކައެވެ. އަދި ދަންނާށެވެ! ހަ މަސް ދުވަހަށް ވުރެ ދިގު މުއްދަތަކަށް ފިރިމީހާ ޖަލުގައި ހުރުމުގެ ސަބަބުން ނުވަތަ ރަށުން ބޭރުގައި ހުރުމުގެ ސަބަބުން ނުވަތަ އެ ނޫން ވެސް ސަބަބަކާ ހުރެ ދެމަފިރީންނަށް އެކުގައި ނޫޅެވި، އެ ކަމުގެ ދަތިކަން އަނބިމީހާއަށް ލިބި، ފާފަތަކަށް އަރައިގަނެވިދާނޭ ކަމުގެ ބިރު އެ އަނބިމީހާއަށް ހީވެއްޖެ ނަމަ، ވަރިވުމަށް އެދުމަކީ، އަނބިމީހާއަށް ލިބިފައިވާ ޙައްޤެކެވެ. އަދި ދެމަފިރީން ދުރުގައި އުޅުމުގެ ސަބަބުން، ފާޙިޝު ޢަމަލަކަށް އަރައިނުގަނެ ނުހުރެވޭފަދަ ޙާލަތަކަށް ހިނގައްޖެ ނަމަ ވަރިވުމަށް އެދުން އެ އަނބިމީހާއަށް ވާޖިބުވާނެއެވެ. އަދި އެ ފަދަ ޙާލަތްތަކުގައި އަނބިމީހާ ވަރިއަށް އެދުމުން ވަރިކުރުމަށް ފިރިމީހާ އިންކާރުކޮށްފި ނަމަ، ނިޔާކަނޑައަޅާ ފަރާތަކަށް އެ މައްސަލަ ހުށަހަޅާނީއެވެ. ދެން، އެ ފަރާތަކުން އެ މައްސަލަ ބެލުމަށް ފަހު، އަނބިމީހާގެ ދަޢުވާ ސާބިތުވެއްޖެ ނަމަ، މައްސަލަ ބަލާ ފަރާތުން އެ ދެ މީހުންގެ ކާވެނި ރޫޅައިދޭންވާނެއެވެ.[135]","[133]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[134]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\r[135]-  فَتْوَى الشَّيْخِ مُحَمَّدِ بْنِ صَالِحِ الْمُنَجِّد"],["(228) އަދި ވަރިކުރެވުނު އަނބީންނަކީ، ޙައިޟުވާ މިނިވަން އަންހެނުން ކަމުގައި ވަނީ ނަމަ، އެ ކަނބަލުންގެ މައްޗަށް ވާޖިބުވެގެން ވަނީ، އެ ކަނބަލުން ވަރިކުރެވުމަށް ފަހު، ތިން ޠުހްރު ނުވަތަ ތިން ޙައިޟުގެ މުއްދަތަށް އެހެން މީހަކާ ކާވެނިނުކޮށް ތިބުމެވެ. އެ މުއްދަތަކީ، އެ ކަނބަލުންގެ ރަޙިމު ސާފުވެ ހަށިހުއްދަވެގެންވާ ކަން އެކަނބަލުންނަށް ޔަޤީންވެ، ޢިއްދަހަމަކުރުމަށް ޓަކައި އެހެން މީހަކާ ނުއިދެ އެ ކަނބަލުން ތިބެންޖެހޭ މުއްދަތެވެ. އަދި ބަޔާންވެދިއަ ޢިއްދައިގެ މުއްދަތު ހަމަވުމުގެ ކުރީން އެހެން މީހަކާ ކާވެނިކުރުމަކީ، އެއްވެސް ޙާލެއްގައި އެ ކަނބަލުންނަށް ހުއްދަވެގެންވާ ކަމެއް ނޫނެވެ. އަދި اللهُ އަށާއި އާޚިރަތް ދުވަހަށް ޙައްޤު ގޮތުގައި އީމާންވާ ބަޔަކު ކަމުގައި އެ ކަނބަލުން ވަނީ ނަމަ، ހައްޔަރުގައި އިނުމާއި، ޙައިޟުވުމާއި، މި ކަންކަމުގެ ތެރެއިން، އެ ކަނބަލުންގެ ރަޙިމުގައި، اللهُ  ލައްވައިފައި ވަނީ ކޮން ކަމެއް ކަން ސިއްރުކޮށް ވަންހަނާކޮށް އޮޅުވައިލުމަކީ، އެ ކަނބަލުންނަށް ހުއްދަވެގެންވާ ކަމެއްނޫނެވެ. އަދި ޢިއްދައިގެ މުއްދަތުގެ ތެރޭގައި ކާވެނި ރުޖޫޢަކުރުމަށް އެ ކަނބަލުން ވަރިކުރި ފިރީން އެދޭ ނަމަ، ކާވެނި ރުޖޫޢަކުރުމުގެ ޙައްޤު އެ ފިރީންނަށް ލިބިގެންވެއެވެ. ނަމަވެސް، އެ ގޮތަށް އެ ކަނބަލުންގެ ކާވެނި ރުޖޫޢަކުރުން، އެ ކަނބަލުން ވަރިކުރި ފިރީންނަށް ހުއްދަވާނީ، ވަރީގެ ސަބަބުން ދެމަފިރީންގެ ދެމެދުގައި އުފެދުނު ދެކޮޅުވެރިކަން ރަނގަޅުކޮށް އިޞްލާހުކޮށް، ލޯބީގެ ގުޅުން ދަމަހައްޓައި، ހެޔޮގޮތުގައި އެކުގައި އުޅޭން ގަސްތުކުރާ ނަމައެވެ.އަދި ކާވެނި ރުޖޫޢަކުރުމުގައި އެ ކަނބަލުންނަށް ދަތިކޮށް އުނދަގޫކުރުމުގެ އެއްވެސް ނިޔަތެއް ނެތްކަމުގައި ވާނަމައެވެ. އަދި ޝަރްޢީ އުޞޫލުތަކާ ޚިލާފުނުވެ، އެ ބަޔެއްގެ އާދަކާދައިގެ މަތީން، ޢަދްލުވެރި ގޮތުގައި، އަނބީންނަށް އަދާކުރަންޖެހޭ ޙައްޤުތަކެއް ފިރީންގެ މައްޗަށް ވެއެވެ. އަދި ހަމަ އެ ފަދައިން މެ، ޝަރްޢީ އުޞޫލުތަކާ ޚިލާފުނުވެ، އެ ބަޔެއްގެ އާދަކާދައިގެ މަތީން، ޢަދްލުވެރި ގޮތުގައި ފިރީންނަށް އަދާކުރަންޖެހޭ ޙައްޤުތަކެއް އަނބީންގެ މައްޗަށް ވެސް ވެއެވެ. ކަން މިހެން ހުރުމާއެކު ވެސް، އިސްލާމީ ޝަރީޢަތުގައި، އަނބީންނަށް ޚަރަދުކޮށް އެ ކަނބަލުން ބަލަހައްޓާންޖެހޭ ބަޔަކީ ފިރީން ކަމަށް ވުމާއެކު، އަންހެނުންނަށް ލިބި ދެއްވިފައިނުވާ ޚާއްޞަ އިސްކަމެއް ފިރިހެނުންނަށް ލިބި ދެއްވިފައި ވެއެވެ. އޭގެ ތެރޭގައި ވަރިކުރުމުގެ ޙައްޤު، ފިރިހެނުންނަށް ދެއްވުން ހިމެނެއެވެ. އަދި، اللهُ އީ، ރަސްވަންތަކަމާއި ވެރިކަމުގައި ގަދަކީރިތިވަންތަ، ޝަރްޢުކުރެއްވުމާއި ތަދްބީރުކުރެއްވުމުގައި، ޙިކްމަތްވަންތަ إِلٰهއެވެ. އެހެންކަމުން، ކޮންމެ ކަމެއް މެ، އެ ކަމަކާ އެންމެ އެކަށޭނަ ގޮތުގައި ލައްވައި، ހުރިހައި ކަމެއް ވެސް، އެ ގޮތަށް އެ إِلٰهُ މިންވަރުކުރައްވަތެވެ.[136] ދަންނާށެވެ! ޙައިޟުވާ މިނިވަން އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ ތިން ޠުހްރެވެ. ނުވަތަ ތިން ޙައިޟެވެ. އެއީ، ތިން ޠުހްރުގެ ނުވަތަ ތިން ޙައިޟުގެ ދެމެދުގައިވާ މުއްދަތު ކިތަންމެ ދިގު ވިއަސް މެއެވެ. އަދި އަޅު އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ މިނިވަން އަންހެނެއްގެ ޢިއްދައިގެ ދެބައިކުޅަ އެއްބައެވެ. އަދި ޙައިޟުވުން މުޅީން ހުއްޓި ޢިއްދައިން ކެނޑިފައިވާ އަންހެނަކު ނުވަތަ ރަޙިމު ނެތް އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ ތިން މަސް ދުވަހެވެ. އަދި ފިރިމަރުވެފައިވާ އަންހެނަކު ނަމަ، އޭނާގެ ޢިއްދައަކީ ހަތަރު މަހާ ދިހަ ދުވަހެވެ. އަދި މާބަނޑު އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ ވިހެއުމެވެ. އަދި ޙައިޟުވުން މެދުކެނޑުނު ސަބަބު ނޭނގޭ އަންހެނަކު އެ ގޮތުގައި އިންދައި ވަރިކުރެވިއްޖެ ނަމަ، އޭނާގެ ޢިއްދައަކީ އެއް އަހަރެވެ. އެއީ، މާބަނޑުވެ އިނުމުގެ މުއްދަތު ކަމުގައިވާ ނުވަ މަސް ދުވަހާއި، ޢިއްދައިގެ ތިން މަސް ދުވަހެވެ. އަދި ޚުލްޢުކުރެވުނު އަންހެނާގެ ޢިއްދައަކީ ހަމައެކަނި އެންމެ ޙައިޟެކެވެ.ޚުލްޢުކުރުމަކީ، ދެމަފިރީން އެކުގައި އުޅުމަށް ޓަކައި، اللهُ  ކަނޑައަޅުއްވައިފައިވާ އިމުގެ ތެރޭގައި އެ ދެމަފިރީންނަށް އެކުގައި ނޫޅެވޭނޭ ކަމުގެ ބިރު ހީވުމާ އެކު، އަނބިމީހާ އެދެނީ އޭނާގެ ފިރިމީހާއާ ވަކިވުމަށް ކަމުގައި ވަނީ ނަމަ، އަނބިމީހާއަށް ފިރިމީހާ ދީފައިވާ ތަކެތި ނުވަތަ އޭގެ ތެރެއިން ބައެއް ތަކެތި ފިރިމީހާއަށް ދީގެން ޝަރްޢީ ހަމަތަކުގެ މަތީން ވަރިވުމެވެ. އަދި ފިރީންނާއި އަނބީންގެ ޙައްޤުތަކާއި ވާޖިބުތައް ކަނޑައަޅައި ނިންމަންވާނީ، އިސްލާމް ދީނުގެ އުޞޫލުތަކާ ޚިލާފުނުވާ ގޮތުގެ މަތީން އެ ތަނެއްގެ އާދަކާދައާ އެއްގޮތަށެވެ. އަދި އިސްލާމް ދީނުގައި އަންހެނުންނަށް ދެއްވައިފައިވާ ޙައްޤުތަކާއި މަޤާމާއި ދަރަޖަ، އިސްލާމް ދީން ފިއަވައި އެއްވެސް އެހެން ދީނެއްގައި ނުވަތަ މުސްލިމުން ފިއަވައި އެހެން ބަޔެއްގެ ތެރޭގައި އެއްވެސް ޒަމާނެއްގައި އަންހެނުންނަކަށް ލިބިފައެއް ނުވެއެވެ. އަދި ނުވެސް ލިބޭނޭ މެއެވެ. އަދި ހަމަ އެހެން މެ، ދެމަފިރީންގެ ދެމެދުގައި އުފެދޭ ދެކޮޅުވެރިކަމެއްގެ ސަބަބުން އެ ދެމީހުން ވަރިވި ކަމުގައި ވިއަސް، އެ ކަން ރަނގަޅުކޮށް އިޞްލާހުކޮށް، ލޯބީގެ ގުޅުން ދެމެހެއްޓުމަށް ގަސްތުކުރާ ފިރީންނަށް ގެވެށިއަނިޔާކޮށް، ކާވެނި ރުޖޫޢަކުރިއަނުދިނުމަށް މަސައްކަތްކުރާ ބައެއް އަންހެނުން ތިބެދާނޭ ކަން މި އާޔަތުން އެނގެއެވެ. އަދި ހައްޔަރުގައި އިނުމާއި، ޙައިޟުވުމާއި، މި ފަދަ ކަންކަމުގެ ތެރެއިން، اللهُ  އެ ކަނބަލުންގެ ރަޙިމުގައި ލައްވައިފައި ވަނީ ކޮން ކަމެއް ކަން ސިއްރުކޮށް ވަންހަނާކުރުން ވެސް، އެ ފަދަ ގެވެށިއަނިޔާގެ ތެރޭގައި ހިމެނޭ ކަން މި އާޔަތުން އެނގެއެވެ. ނަމަވެސް، އެ ފަދަ ކަމެއް ކުރާނީ، اللهُ އަށާއި އާޚިރަތް ދުވަހަށް އީމާންނުވާ މީހަކު ކަން ކަށަވަރެވެ.[137] އަދި ޝަރްޢީ ނަޒަރަކުން ބަލާއިރު، ފިރިހެނުންނާއި އަންހެނުންގެ މެދުގައި ގިނަގުނަ ތަފާތުތަކެއް ހުރިކަން މި އާޔަތުން އެނގި ސާބިތުވެއެވެ. އަދި ބުއްދީގެ ހަމަތަކުން ބަލާއިރު ވެސް، އަންހެނުންނާއި ފިރިހެނުންގެ މެދުގައި ގިނަގުނަ ތަފާތުތަކެއް ހުރިކަން އެނގި ސާބިތުވެއެވެ. އެ ގޮތުން، އަންހެނުންނާ ފިރިހެނުންގެ ޠަބީޢަތަށް ބަލާއިރު އާންމުކޮށް ފެންނަނީ، ލުއި މަސައްކަތްކުރުމަށާއި، ގޭތެރޭގެ ކަންތައްތަކަށް އަންހެނުން ލޯބިކުރާތަނެވެ. އަދި ގިނަ ވަގުތުތަކުގައި ގެއިން ބޭރުގައި އުޅެ، ބުރަ މަސައްކަތްކޮށް، އަތްމަތި ތަނަވަސްކުރުމަށް ފިރިހެނުން ލޯބިކުރާތަނެވެ. އެހެންކަމުން، އަންހެނުންނާއި، ފިރިހެނުންގެ އުފެދުމުގައްޔާއި، އެ ދެބައިމީހުންގެ ޠަބީޢަތުގައި، ގިނަގުނަ ތަފާތުތަކެއް ނެތް ކަމަށް އިންކާރުކުރާނީ، ހަމަ އެކަނި ޙަޤީޤަތް އޮޅިފައިވާ މީހެކެވެ. އަދި ކިއެއްތަ! ޙަޤީޤަތުގައި އަންހެނުންގެ ޢިއްޒަތާއި ޝަރަފަށް ރައްކައުތެރިކަން ލިބި، އެ ކަނބަލުންނަށް އިޙްތިރާމު ލިބޭނީ، އަންހެނުންނާ ގުޅޭ މަސައްކަތް އަންހެނުން ކުރާގޮތަށް ކަންތައްތައް ރޭވިގެންނެވެ. ފަހެ، ކިރުބޯ ޅަ ދަރީންގެ ކަންތައްތައް ބަލަހައްޓައި ޢާއިލާގައި ބޮޑުވަމުން އަންނަ ކުދީން ރަނގަޅު ހެޔޮ ގޮތުގައި ތަރުބިޔަތުކުރުމަކީ، ހަރުދަނާ ރަނގަޅު ޖީލެއް ބިނާކުރުމަށް ޓަކައި ކުރެވޭނޭ އެންމެ ބޮޑު އަދި އެންމެ ބުރަ މަސައްކަތެވެ. ވީމާ، ޤައުމު ބިނާކުރުމުގައި، އަންހެނުންގެ މަސްއޫލިއްޔަތަކީ އެންމެ ޛިއްމާދާރުކަން ބޮޑު މަސްއޫލިއްޔަތެވެ. އަދި ހަމަ އެހެން މެ، އަންހެނާއަކީ ގޭގެ ކަންތައްތައް ބެލެހެއްޓުމުގެ އެންމެ އިސް ވެރިޔާއެވެ. މި ކަންކަން މި ގޮތަށް ހުރިއިރު، އިސްލާމް ދީން އެ ކަނބަލުންނަށް ދީފައިވާ ޢިއްޒަތާއި ޝަރަފަށްވުރެ ބޮޑު ޢިއްޒަތާއި ޝަރަފެއް، އެ ކަނބަލުންނަށް ލިބިދާނެހެއްޔެވެ؟ ނުލިބޭނޭ ކަން ޔަޤީނެވެ.","[136]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[137]-  اَلْجَامِعُ لأحْكَامِ الْقُرْآنِ لِلإْ مَامِ الْقُرْطُبِي وَتَفْسِيرُ وَتَيْسِيرِ الْكَرِيمِ الرَّحْمَنِ لِلإْ مَامِ عَبْدِ الرَّحْمَنِ السَّعْدِي"],["(229) ކާވެނި ރުޖޫޢަކުރެވޭ ގޮތަށް އަނބިމީހާ ވަރިކުރެވޭނީ ދެ ފަހަރުއެވެ. އެ ދެ ފަހަރު މެ ޢިއްދައިގެ މުއްދަތުގައި ކާވެނި ރުޖޫޢަކުރެވިދާނެއެވެ. ދެވަނަ ފަހަރު ވަރިކުރުމަށް ފަހު ޢިއްދައިގެ މުއްދަތުގައި ކާވެނި ރުޖޫޢަކުރި ފިރިމީހާއަށް އޮތީ، ހެޔޮގޮތުގައި އަނބިމީހާއާ އެކު ދިރިއުޅުމެވެ. ދެން އެއަށްފަހު ވެސް، ހެޔޮ ގޮތުގައި އެ އަނބިމީހާއާ އެކު ނޫޅެވޭގޮތް މެދުވެރިވެގެން ތިންވަނަ ފަހަރު ވަރިކޮށްފި ނަމަ، އޭނާއަށް ހެޔޮކޮށްހިތައި އިޙްސާންތެރިވުމާ އެކު، އެއްވެސް ކަހަލަ އުނދަގޫކުރުމެއް ދަތިކުރުމެއް އަދި ބުރަ ބަހެއް ބުނުމެއް ވިއަސް ނެތި، ރިވެތިގޮތުގައި އޭނާ ދޫކޮށްލުމެވެ. އޭ މުސްލިމު ފިރީންނޭވެ! އަދި اللهُ  ކަނޑައަޅުއްވައިފައިވާ ޙުކުމްތައް ޤާއިމުކޮށް، އެ إِلٰهُ ކަނޑައެޅުއްވި އިންތަކުގެ ތެރޭގައި ދެމަފިރީންނަށް އެކުގައި ނޫޅެވޭނޭ ކަމުގެ ބިރު ތިޔަބައިމީހުންނަށް ހީވެއްޖެ ޙާލަތެއްގައި މެނުވީ، ތިޔަބައިމީހުންގެ އަނބީންނަށް ތިޔަބައިމީހުން ދީފައިވާ ކާވެނީގެ ރަނާއި އެ ނޫން ތަކެތީގެ ތެރެއިން އެއްވެސް އެއްޗެއް އަނބުރާ އަތުލުން ތިޔަބައިމީހުންނަށް ހުއްދަވެގެނެއް ނުވެއެވެ. ނަމަވެސް، ފިރިމީހާގެ ކިބައިގައި ހުރި އުނިކަމަކާ ހުރެ އަނބިމީހާ ހިތްހަމަނުޖެހުމުގެ ސަބަބުން، އެކުގައި ނޫޅެވޭ ގޮތް ވެ، އެކަކު އަނެކަކަށް އަދާކުރަންޖެހޭ ޙައްޤުތައް އަދާކޮށް ރިވެތި ގޮތުގައި ދިރިނޫޅެވިދާނޭ ކަމުގެ ބިރު ދެމަފިރީންނަށް ހީވެއްޖެ ނަމަ، އެ ކަން ދެ ފަރާތުގެ ވަލީވެރީންނަށް ހުށަހެޅުން ހުއްޓެވެ. އެ ގޮތަށް ހުށަހެޅުމުން، އެ ދެމަފިރީންގެ ދެމެދުގައި ޞުލްޙަ ޤާއިމުކުރުމަށް އެ ދެފަރާތުގެ ވަލީވެރީން ވެސް މަސައްކަތްކުރުމަށް ފަހު، اللهُ  ކަނޑައަޅުއްވައިފައިވާ އިންތަކުގެ ތެރޭގައި އެ ދެމަފިރީންނަށް އެކުގައި ނޫޅެވޭނޭ ކަމުގެ ބިރު އެ ދެމަފިރީންގެ ވަލީވެރީންނަށް ވެސް ހީވުމާ އެކު، އަނބިމީހާ އެދެނީ ޚުލްޢުކުރުމަށް ކަމުގައި ވަނީ ނަމަ، އަނބިމީހާއަށް ފިރިމީހާ ދީފައިވާ ތަކެތި ނުވަތަ އޭގެތެރެއިން ބައެއް ތަކެތި، ވަރިވުމަށް ޓަކައި ފިރިމީހާއަށް ދިނުމާއި، އެ ދިން އެއްޗެއް ޤަބޫލުކުރުމަށް ފަހު، އެއް ފަށް ވަރިއަކުން އެ އަނބިމީހާ ވަރިކުރުމުގައި އެ ދެމަފިރީންގެ މައްޗަކަށް ކުށެއްނެތެވެ. އޭ މުސްލިމުންނޭވެ! ބަޔާންވެދިއަ ޙުކުމްތަކަކީ، އިނދެވަރިކުރުމާ ބެހޭ، ޙަރާމް ޙަލާލު ވަކިކޮށްދެއްވުމަށް ޓަކައި، اللهُ  ކަނޑައަޅުއްވައިފައިވާ އިންތަކެކެވެ. ވީމާ، ތިޔަބައިމީހުން އެ އިންތައް ފަހަނަޅައިނުދާށެވެ! އަދި اللهُ  ކަނޑައަޅުއްވައިފައިވާ އިންތައް ފަހަނަޅައިދާ މީހުން ދަންނާށެވެ! ފަހެ، އެބައިމީހުންނީ، اللهُ ގެ ޢަޛާބަށް ހުށަހޮޅިގަނެ، އަމިއްލަ ނަފްސަށް އަނިޔާވެރިވާ މީހުންނެވެ.[138] ދަންނާށެވެ! ޚުލްޢުކުރުމަކީ، ޒަވާޖީ ޙަޔާތް ދެމެހެއްޓެން ނެތް ކަން އަނބިމީހާއަށް އިޙްސާސްކުރެވިގެން، ކާވެނީގެ ގޮށް މޮހެލާން އެ އަނބިމީހާއަށް ބޭނުންވެއްޖެ ހިނދެއްގައި، ވަރިވުމަށް ޓަކައި ފިރިމީހާއަށް އެއްޗެއް ދިނުމާއި، އެ އެއްޗެއް ލިބިގަތުމަށް ފަހު، އެއް ފަށް ވަރިއަކުން އަނބިމީހާ ވަރިކުރުމެވެ. އަދި ޚުލްޢުކުރުމަކީ، އަނބިމީހާ އެދިގެން ކުރެވޭކަމަކަށް ވުމާއެކު، ޢިއްދައިގައި އިންނަ ދުވަސްވަރުގެ ޚަރަދު ފިރިމީހާގެ މައްޗަކަށް ނެތެވެ. އަދި ޚުލްޢުކުރުމަކީ، އަނބިމީހާ ހޭދައެއްކޮށްގެން ކުރެވޭކަމަކަށް ވުމާއެކު، ކާވެނި ރުޖޫޢަކުރުމުގެ ޙައްޤު، ވަރިކުރި ފިރިމީހާއަކަށް ނޯވޭމެއެވެ. ކޮންމެއަކަސް، ދެމަފިރީންނަށް އިނދެގެން ނޫޅެވޭނޭ ކަމަށް އަނބިމީހާއަށް އިޙްސާސްކުރެވިގެން، އަނބިމީހާ ފިރިމީހާގެ ކިބައިން ވަކިވާން އެދޭ ހިނދު، ވަކިވެވޭނޭ އެއް މަގެއް ކަމުގައި، ކީރިތި ޤުރްއާނުގައި އަންގަވައިފައިވާ މަގަކީ ޚުލްޢުކުރުމެވެ. އަދި اللهُ ގެ ފޮތުގައި، އެ ފަދަ މަގެއް، އެ إِلٰهُ އަންގަވައިފައި ވުމާއެކު، އެ މަގުން އެއްކިބާވެ، اللهُ  ކަނޑައަޅުއްވައިފައިވާ ޙުކުމްތައް ފަހަނަޅައި ދިއުމަކީ، އަނިޔާއެއް ކަން އަންގަވައި، އެ ޙުކުމްތައް ފަހަނަޅައި ނުދިއުމަށް، މި އާޔަތުގެ ފަހުކޮޅުގައި، اللهُ  ވަނީ މުސްލިމުންނަށް އަމުރުކުރައްވައިފައެވެ.[139] ޝައްކެއްނެތެވެ. އިސްވެދިއަ ދެ އާޔަތުން ރަނގަޅަށް އެނގޭ ގޮތުގައި، ފިރިމީހާ އަނބިމީހާއަށް ވިއަސް އަދި އަނބިމީހާ ފިރިމީހާއަށް ވިއަސް، ގެވެށިއަނިޔާކުރުމަކީ އެއްވެސް ޙާލެއްގައި އިސްލާމީ ޝަރީޢަތް ހުއްދަކުރާ ކަމެއް ނޫނެވެ. ވީމާ، އެ ފަދަ ކަމެއް، ފިރިމީހާ ވިއަސް އަދި އަނބިމީހާ ވިއަސް އެއްވެސް ޙާލެއްގައި ކޮށްގެން ނުވާނެއެވެ.","[138]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[139]-  تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(230) ފަހެ، ފިރިހެނަކު އޭނާގެ އަނބިމީހާ ދެ ފަހަރު ވަރިކޮށް، ތިންވަނަ ފަހަރު އިނދެގެން އުޅުމަށް ފަހު ވަރިކޮށްފި ނަމަ، އޭނާއަށް އެ އަންހެން މީހާ ޙަލާލުވާހުށީ، ހެޔޮގޮތުގައި ޒަވާޖީ ޙަޔާތެއް ވޭތުކުރުމަށް ގަސްތުކޮށް، ޝަރްޢީ ހަމަތަކުގެ މަތީން، އެހެން ފިރިހެނަކާ އެ އަންހެން މީހާ ކާވެނިކޮށް އެއްދާންކުރުމަށް ފަހު، ކޮންމެވެސް ސަބަބަކަށް ޓަކައި، ދެ މީހުންނަށް އެކުގައި ނޫޅެވޭގޮތް މެދުވެރިވެ، ޝަރްޢީ ހަމަތަކުގެ މަތީން ވަރިވެ، ޢިއްދަ ހަމަވުމުން، ނުވަތަ އެ މީހާ މަރުވެ، ޢިއްދަ ހަމަވުމުންނެވެ. ބަޔާންވެދިއަ ދެ ގޮތުން ކުރެ ކޮންމެ ގޮތަކުން ވިއަސް، އެ ކަނބުލޭގެ ހުސްހަށިބައިވެއްޖެ ނަމަ، ތިންފަށްކުރި މީހާއާ ކާވެނިކުރުންއެ ކަނބުލޭގެއަށް ޙަލާލުވެގެން ވެއެވެ. ވީމާ، އެ ގޮތަށް ކާވެނި ކުރުމަކީ، ތިންފަށްވި އަންހެން މީހާއާއި، ތިންފަށްކުރި ފިރިހެން މީހާއާ އެ ދެ މީހުން ކުރެ މީހަކު ފާފަވެރިވާނޭ ކަމެއް ނޫނެވެ. ނަމަވެސް، އެ ގޮތަށް އެ ދެ މީހުން ކާވެނިކުރާ އިރު ކާވެނީގެ ރަން ދިނުމާއި، އިސްލާމް ދީނުގެ އިމުގެ ތެރޭގައި ތިބުމާ އެކު ޝަރްޢީ ޙުކުމްތައް ޤާއިމު ކުރެވިދާނޭކަމުގެ ވަރުގަދަ ޢަޒްމާއި ޔަޤީންކަން އޮތުން، އެ ދެ މީހުންގެ މައްޗަށް މެ ޝަރްޠުވެގެން ވެއެވެ. އަދި ހަމަކަށަވަރުން، ބަޔާންވެދިއައީ، ތިންފަށްވެފައިތިބޭ އަންހެނުން، އެ ކަނބަލުން ތިންފަށްކުރާ ފިރިހެނުންނާ އަލުން ކާވެނިކުރާ އިރު ކަންތައްކުރާންޖެހޭ ގޮތް، އެންގެވުމުގެ ގޮތުން، اللهُ  ކަނޑައަޅުއްވައިފައިވާ ޙުކުމްތަކެކެވެ. މި ޙުކުމްތަކާއި އިންތައް، އެ إِلٰهُ ބާވައިލައްވައި ސާފުކޮށް ބަޔާންކޮށްދެއްވަނީ، އިސްލާމް ދީނުގެ ޙުކުމްތަކާ މެދު ވިސްނައި ފިކުރުކޮށް، އެ ދީނުގައި އަންގަވައިފައި އޮތް ގޮތް އުނގެނި ދެނެގަންނާނޭ ބަޔަކަށެވެ. އަދި މި ޙުކުމްތަކުން ފައިދާ ލިބިގަނެވޭނީ މި ޙުކުމްތަކާ މެދު ވިސްނައި ފިކުރުކޮށް މި ޙުކުމްތަކާ އެއްގޮތަށް ޢަމަލުކުރާ ބަޔަކަށެވެ.[140] ދަންނާށެވެ! ފަށްކެނޑުމުގެ ނިޔަތުގައި މީހުނާ އިނުމަކީ، އިސްލާމް ދީނުގައި ހުއްދަ ކަމެއް ކަމުގައި ނުވުމާ އެކު، އެ ނިޔަތުގައި ކާވެނިކޮށްފި ނަމަ އެ ކާވެނި ޞައްޙައެއް ނުވާނެއެވެ. رَسُولُ اللهُ  ޙަދީޘުކުރެއްވިއެވެ. «لَعَنَ اللهُ الْمُحَلِّلَ وَالْمُحَلَّلَ لَهُ»[141] މާނައީ: “ފަށްކެނޑުމުގެ ނިޔަތުގައި ކާވެނި ކުރާ ފިރިހެން މީހާއާއި އެ މީހަކަށް ޓަކައި ފަށްކެނޑެވުނު މީހާގެ މައްޗަށް، اللهُ  ލަޢުނަތްލެއްވިއެވެ.] އަދި ފަށްކެނޑުމުގެ ނިޔަތުގައި ކާވެނި ކުރާ އަންހެން މީހާއާއި، އެ ފަދަ ކާވެންޏެއް ކޮށްދޭ ވަލީވެރިޔާ ވެސް އެ ފާފައިގައި ޝާމިލުވެއެވެ. އަދި ދަންނާށެވެ! މީހެއްގެ މައްޗަށް، اللهُ  ލައްވާ ލަޢުނަތަކީ، އެ إِلٰهُގެ ރަޙްމަތުން އެ މީހަކު ބޭރުކުރައްވައި ދުރުކުރެއްވުމެވެ.","[140]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[141]-  سُنَنُ أَبِي دَاؤُودِ وَالْحَدِيثُ صَحَّحَهُ اْلألْبَانِي"],["(231) އަދި ތިޔަބައިމީހުން، ތިޔަބައިމީހުންގެ އަނބީން ވަރިކުރުމަށް ފަހު، އެ ކަނބަލުންގެ ޢިއްދަ ފުރިހަމަވުމުގެ ކުރީން ކާވެނި ރުޖޫޢަކުރުމަށް ތިޔަބައިމީހުން ބޭނުން ނަމަ، އެ ކަނބަލުންގެ ކާވެނި ރުޖޫޢަކޮށް، ތިޔަބައިމީހުންގެ އަބީންގެ ގޮތުގައި އެ ކަނބަލުން ބައިތިއްބާށެވެ! އަދި އެ ގޮތަށް އެ ކަނބަލުންގެ ކާވެނި ރުޖޫޢަކުރާ އިރު، ޝަރްޢީ ހަމަތަކާ ޚިލާފުނުވާ ގޮތަށް، އެ ބަޔެއްގެ އާދަކާދައާ އެއްގޮތްވާ ގޮތުގެމަތީން އެ ކަނބަލުންގެ ޙައްޤުތައް އަދާކުރުމަށް ނިޔަތްގަނެ، އެ ކަމަށް ޢަޒްމު ކަނޑައަޅާން ވާނެއެވެ. ނުވަތަ ކާވެނި ރުޖޫޢަކުރުމަށް ތިޔަބައިމީހުން ބޭނުން ނޫން ނަމަ، ކާވެނި ރުޖޫޢަނުކޮށް ހެޔޮ ގޮތުގައި އެ ކަނބަލުން ދޫކޮށްލާށެވެ! އަދި ކާވެނި ރުޖޫޢަކުރަނީ، އެ ކަނބަލުންގެ ޙައްޤުތަކަށް އަރައިގަނެ، އެ ކަނބަލުންނަށް ގެއްލުންދީ އުނދަގޫކުރުމުގެ ގޮތުން ކަމުގައި ވަނީ ނަމަ، އެ ގޮތަށް ކާވެނި ރުޖޫޢަކުރުމާ މެދު، ތިޔަބައިމީހުން، اللهُ  ދެކެ ބިރުވެތިވާށެވެ! ދަންނާށެވެ! އަނބިމީހާއަށް އިހާނާތްތެރިކޮށް ހިތުމުގެ ގޮތުން ކާވެނި ރުޖޫޢަކޮށްފި މީހަކީ، اللهُ ގެ އިންތައް ފަހަނަޅައި ގޮސް، ފާފަތަކަށް އަރައިގަނެ، އަމިއްލަ ނަފްސަށް ގެއްލުންދީ އަނިޔާވެރިވެއްޖެ މީހަކު ކަން ކަށަވަރެވެ. އަދި اللهُ ގެ އިންތައް ފަހަނަޅައިގޮސް ފާފަތަކަށް އަރައިގަތުމަކީ، ޢުޤޫބާތް ލިބުން ޙައްޤު ކަމެކެވެ. އޭ މުސްލިމުންނޭވެ! اللهُ ގެ އާޔަތްތަކާއި ޙުކުމްތަކަކީ، ކުޅިވަރެއްކަމުގައްޔާއި މަޖަލެއްކަމުގައި ތިޔަބައިމީހުން ނުހަދާށެވެ! އަދި ތިޔަބައިމީހުންނަށް ޓަކައި، اللهُ  ކީރިތި ޤުރްއާން ބާވައިލައްވައި، އެ ފޮތާއި އެ ފޮތުގެ ތަފްސީރު ކަމުގައިވާ، އެ إِلٰهُގެ ރަސޫލާގެ ސުންނަތް ތިޔަބައިމީހުންނާ ހަމައަށް ރައްދުކޮށްދެއްވައި، ޝަރީޢަތުގެ އެންމެހައި ޙުކުމްތައް ތިޔަބައިމީހުންނަށް ބަޔާންކޮށްދެއްވައި، އެ إِلٰهُ، ތިޔަބައިމީހުންނަށް އެ ފަދަ ބޮޑު ނިޢުމަތް ދެއްވިކަމަށް ޓަކައި، އިޙްސާންތެރިކަމާ އެކު އެ ކަންކަން ހަނދުމަކޮށް، އެ ނިޢުމަތްތަކުގެ ޝުކްރު، ތިޔަބައިމީހުން، އެ إِلٰهއަށް އަދާކުރާށެވެ! އަދި اللهُ ، ތިޔަބައިމީހުންނަށް މި ހުރިހައި ކަމެއް ވެސް ހަނދާންކޮށްދެއްވާ ނަސޭހަތްތެރިވެވޮޑިގެންފައި ވަނިކޮށް، އެ إِلٰهُގެ އަމުރުފުޅުތަކާއި އެންގެވުންތަކާ ތިޔަބައިމީހުން ޚިލާފުވެއްޖެ ނަމަ، اللهُ  ދެއްވައިފާނޭ ޢުޤޫބާތަކަށް އަބަދުވެސް ތިޔަބައިމީހުން ބިރުވެތިވެ ތަޤްވާވެރިވާށެވެ! އަދި ހަމަކަށަވަރުން، اللهُ އީ، އެއްވެސް ކަމެއް، އެ إِلٰهއަށް ވަންހަނާވެގެންނުވާ އަދި ކޮންމެ ކަމެއް މޮޅަށް ދެނެވޮޑިގެންވާ، އެއްކައުވަންތަ إِلٰهُ ކަން ތިޔަބައިމީހުން ދަންނާށެވެ! ވީމާ، އެ މީހަކު ކުރި ޢަމަލަކަށް ލިބެންވާ ޢަދްލުވެރި ޖަޒާ ނުވަތަ ސަޒާ، އެ މީހަކަށް އެ إِلٰهُ ދެއްވާނެތެވެ.[142]","[142]-  الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(232) އޭ މުސްލިމުންނޭވެ! އަދި ތިޔަބައިމީހުންގެ އަނބީން ފުރަތަމަ ފަހަރު ނުވަތަ ދެވަނަ ފަހަރު ވަރިކުރުމަށް ފަހު، ކާވެނި ރުޖޫޢަކުރުމުގެ ކުރީގައި އެ ކަނބަލުންގެ ޢިއްދަ ފުރިހަމަވެއްޖެ ނަމަ، ދަންނާށެވެ! ފަހެ، ޝަރްޢީ ހަމަތަކާ ޚިލާފުނުވާގޮތަށް، އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، އެ ކަނބަލުން ވަރިކުޅަ މީހުންނާ ކާވެނި ކުރުމަށް އެ ކަނބަލުންނާއި އެ ކަނބަލުން ވަރިކުޅަ މީހުން ވެސް އެދޭ ނަމަ، އެ ކަނބަލުންގެ ވަލީވެރީން އެ ކަމަށް ހުރަސްއަޅައި އެ ކަނބަލުންނަށް ދަތިނުކުރާހުށިކަމެވެ! އަދި މި އަމުރުފުޅުގައި މިވާ އިރްޝާދާއި ނަސޭހަތުން، اللهُ  ނަސޭހަތްތެރިވެވޮޑިގަންނަވަނީ، ތިޔަބައިމީހުންގެ ތެރެއިން، اللهُ އަށާއި އާޚިރަތްދުވަހަށް އީމާންވާ ތެދުވެރި މުއުމިނުންނަށެވެ. ދަންނާށެވެ! މި އަމުރުފުޅުގައި އަންގަވައިފައިވާ ގޮތަށް ވަލީވެރީން ކަންތައް ކުރުމުން، އެ ވަލީވެރީންނާއި އެބައިމީހުންގެ ބެލުމުގެ ދަށުގައިވާ އަންހެނުންގެ އަބުރު ރައްކައުތެރިވެ، މުޖްތަމަޢު ޠާހިރުވެ، އެބައިމީހުންނަށް ދުނިޔޭގައި ފައިދާލިބި، އާޚިރަތުގައި ޘަވާބުލިބުން އިތުރުވާނެތެވެ. އަދި ހަމަކަށަވަރުން، ކަންކަމުގެ ޙަޤީޤަތާއި ތިޔަބައިމީހުންނަށް މަޞްލަޙަތުހުރި ރަނގަޅު ގޮތް މޮޅަށް ދެނެވޮޑިގެންވަނީ، اللهُ އެވެ. އަދި ތިޔަބައިމީހުންނަށް މަޞްލަޙަތުހުރި ރަނގަޅު ގޮތް ތިޔަބައިމީހުންނަކަށް ނޭނގޭނެތެވެ.[143] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން އަލްއިމާމު އަލްބުޚާރީ ރިވާކުރެއްވިއެވެ. مَعْقِلُ بْنِ يَسَار ގެ ދެބޭންގެދެދަރި عَاصِم ނަމަކަށް ކިއުނު ބޭފުޅަކާއި مَعْقِلُގެ އުޚްތަކާ ކާވެނިކޮށްދެއްވިއެވެ. ދުވަސްކޮޅެއްވާނދެން އެ ދެ ބޭފުޅުންގެ ޒަވާޖީ ޙަޔާތް ދެމިއޮތުމަށް ފަހު، ރުޖޫޢަކުރެވޭ ވަރިއަކުން عَاصِم އެ ކަމަނާ ވަރިކުރެއްވިއެވެ. ދެން އެއަށްފަހު، އެ ކަމަނާގެ ޢިއްދަ ހަމަވެ، އެ ކަމަނާގެ ކާވެންޏަށް އެދިގެން އައި މީހުންގެ ތެރޭގައި، عَاصِم ވެސް އެ ކަމަނާގެ ކާވެންޏަށް އެދިވަޑައިގަތެވެ. އަދި އެ ކަމަނާ ވެސް، عَاصِمއާ ކާވެނިކުރެއްވުމަށް ރުހިވަޑައިގަންނަވާ ކަން ފައުޅުކުރެއްވިއެވެ. ނަމަވެސް، مَعْقِلُ އެ ކާވެނިކޮށްދެއްވުމާ މެދު ހިއްޕުޅުހަމަނުޖެހި، އެ ކަމަނާގެ ކާވެނި عَاصِمއާ ކޮށްދެއްވުމަށް އިންކާރުކުރެއްވި ހިނދު، މި އާޔަތް ބާވައިލެއްވުނެވެ.[144] އަދި ދަންނާށެވެ! ވަލީ ނުލިބި ކާވެނިނުކުރެވޭނޭ ކަމާއި ވަލީއާ ނުލައި ކުރެވޭ ކާވެނި ޞައްޙަނުވާނޭ ކަން މި އާޔަތުން ރަނގަޅަށް އެނގެއެވެ.[145]","[143]-   الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[144]-  صَحِيحُ الْجَامِعِ لِلإْمَامِ الْبُخَارِي\r[145]-  تَفْسِيرُ تَيْسِيرِ الْكَرِيمِ الرَّحْمَنِ لِلإْمَامِ عَبْدِ الرَّحْمَنِ السَّعْدِي"],["(233) ދަންނާށެވެ! ދެ އަހަރު ދުވަހުގެ މުއްދަތު ފުރިހަމަވާނދެން، އެ ކަނބަލުންގެ ދަރީންނަށް ގާތުން ކިރުދިނުމަށް އެދޭ މައިން، އެ ދަރީންނަށް ގާތުން ކިރުދޭނީ، އެ ކަން އެ ގޮތަށް ކުރުމަށް އެ ދަރީންގެ ބަފައިން ވެސް އެދި އެ ގޮތް އިޚްތިޔާރުކުރާނަމައެވެ. އަދި އެ މުއްދަތުގެ ތެރޭގައި އެ ދަރީންގެ ބަފައިން އެ ދަރީންގެ މައިން ވަރިކޮށްފި ނަމަ، އެ ދަރީންގެ ބަފައިންގެ މައްޗަށް ވާޖިބުވެގެންވަނީ، ޝަރްޢީ ހަމަތަކާ ޚިލާފުނުވާގޮތަށް އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، އެ ދަރީންގެ މައިންނަށް ބޭނުންވާ ކާބޯތަކެއްޗާއި އަންނައުނު ހެޔޮ ގޮތުގައި ދިނުމެވެ. އަދި އެ ޚަރަދު ލިބިގަންނަ އިރު، ޚަރަދުދޭ މީހާއަށް ކުޅަދާނަވެގެންވާ ވަރަށް ވުރެން އިތުރަށް ލިބިގަތުމަށް ޓަކައި، އޭނާއަށް އުނދަގޫ ވެސް ނުކުރާހުށިކަމެވެ! އެހެނީ، އެ މީހަކަށް ކުޅަދާނަވެގެންވާ މިންވަރަކަށް މެނުވީ، އެއްވެސް ކަމެއްކުރުމުގެ ތަކްލީފު، اللهُ  އެއްވެސް މީހަކަށް ނުޖައްސަވަތެވެ. އަދި ކިރުބޯ ދަރިފުޅުގެ މަންމައާއި، ބައްޕައާއި، ދެމީހުން ކުރެ އެކަކު ވެސް، އަނެކަކަށް ގެއްލުންދިނުމުގެ ގޮތުން ބޭނުންކުރާ ވަސީލަތެއް ކަމުގައި، އެ ދަރިފުޅު ހެދުމަކީ، ކަނޑައެޅިގެން ހުރި ޙަރާމްކަމެކެވެ. އަދި ދަރިފުޅުގެ ބައްޕަ މަރުވެއްޖެ ނަމަ، އެ ދަރިފުޅާއި އެ ދަރިފުޅުގެ މަންމައަށް ޚަރަދުދިނުމާއި އެ ނޫން ކަންކަމުގެ ތެރެއިން، އެ ދަރިފުޅުގެ ބައްޕަ ކުރުން ވާޖިބުވީ ކަންތައްތައް ކުރުން، އެ ދަރިފުޅުގެ ބައްޕަގެ ވާރުތަވެރިޔާގެ މައްޗަށް ވެސް ވާޖިބުވެގެން ވެއެވެ.[146] އަދި ކިރުދިނުމުގެ މުއްދަތު ފުރިހަމަވުމުގެ ކުރީން ދަރިފުޅަށް ކިރުދިނުން ހުއްޓައިލުމުގައި އެ ދަރިފުޅަށް މަޞްލަޙަތުހުރި ކަމަށް އޭނާގެ މަންމައާއި ބައްޕައާއި ދެ މީހުން ކުރެ މީހަކަށް ފެނިއްޖެ ޙާލަތެއްގައި، އެ ކަމާ މެދު ދެ މީހުން މަޝްވަރާކޮށް ދެ މީހުންނަށް ވެސް އެ ގޮތަށް އެއްބަސްވެވިއްޖެ ނަމަ، ކުއްޖާއަށް ދެ އަހަރު ފުރުމުގެ ކުރީން، ކިރުދިނުން ހުއްޓައިލުމަކީ، އެ ދެ މީހުން ކުރެ މީހަކު ފާފަވެރިވާނޭ ކަމެއް ނޫނެވެ. އަދި ތިޔަބައިމީހުންގެ ދަރީންގެ މައިން، އެ ދަރީންނަށް ކިރުދިނުމަށް ނުކުޅެދިއްޖެ ޙާލަތެއްގައި ނުވަތަ އެ ކަނބަލުންނަކީ ތިޔަބައިމީހުން ވަރިކޮށްފައިވާ ބަޔަކަށްވެފައި، އެހެން ކާވެންޏަކަށް އެ ކަނބަލުން އެދޭ ނަމަ، ތިޔަބައިމީހުންގެ ދަރީންނަށް ކިރުދޭނޭ ކިރުމައިން ހޯދުމަކީ ތިޔަބައިމީހުން ކުށްވެރިވެ ފާފަވެރިވާނޭކަމެއް ނޫނެވެ. އެއީ، ޝަރްޢީހަމަތަކާ ޚިލާފުނުވެ، އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، ދަރީންނަށް ކިރުދޭނޭ ކިރުމައިން ހޯދައި، އެ ކަނބަލުންނާ ވެސް ވާހަކަދެއްކުމަށް ފަހު، ދެ ފަރާތް އެއްބަސްވާ އުޖޫރައެއް، އެ ކަނބަލުންނަށް ދޭ ގޮތަށެވެ. ނަމަވެސް، ދެ ފަރާތުން އެއްބަސްވި އުޖޫރަދިނުމުގައި، ލަސްކުރުމާއި އެއިން ކިތަންމެ ކުޑަ މިންވަރެއް ވިއަސް އުނިކުރުމަކީ، އެއްވެސް ޙާލެއްގައި ހުއްދަކަމެއް ނޫނެވެ. އަދި ހުރިހައި ޙާލަތެއްގައި މެ، ތިޔަބައިމީހުން، اللهُ  އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާށެވެ! އަދި ހަމަކަށަވަރުން، اللهُ އީ، ތިޔަބައިމީހުން ޢަމަލުކުރަމުންދާ ގޮތް، މޮޅަށް ދެކެވޮޑިގެންވާ އެ ކަންތައްތަކަށް މޮޅަށް ބައްލަވައިވޮޑިގެންވާ، إِلٰهُ ކަން ތިޔަބައިމީހުން ދަންނާށެވެ! ވީމާ، ކިތަންމެ ކުޑަ ކަމެއް ތިޔަބައިމީހުން ކުރި ކަމުގައި ވިއަސް، އެ ކަމަކަށް ލިބެންވާ ޖަޒާ ނުވަތަ ސަޒާ، ޢަދްލުވެރި ގޮތުގައި، އެ إِلٰهُ ތިޔަބައިމީހުންނަށް ދެއްވާނެތެވެ.[147]","[146]-  تَفْسِيرُ جامِعِ الْبَيَانِ لِلإْمَامِ مُحَمَّدِ بْنِ جَرِيرِ الطَّبَرِي\r[147]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَصَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(234) އަދި ތިޔަބައިމީހުންގެ ތެރެއިން ބަޔަކު މަރުވެ ދުނިޔެ ދޫކޮށްފައި ދާ އިރު، އެބައިމީހުންގެ އަނބީން ދުނިޔޭގައި ތިބެފައި، އެ ކަނބަލުންނީ މާބަނޑު އަންހެނުން ކަމުގައި ނުވާ ނަމަ، އެ ކަނބަލުންގެ ޢިއްދައަކީ ހަތަރު މަހާއި ދިހަ ދުވަހެވެ. ވީމާ، އެ މުއްދަތު ހަމަވާނދެން، ކޮންމެހެން ނުގޮސް ނުވާ ތަނަކަށް ދިއުމަށް ޓަކައި މެނުވީ، ދެމަފިރީން ދިރިއުޅެމުން ދިއަ ގެއިން ބޭރަށް ނުދިއުމާއި، ރިވެތި ހެދުންލައި ހުވަނދުލައި ޒީނަތްތެރިނުވުމާއި، މީހުންނާ ނުއިނދެ ތިބުން ވެސް، އެ ކަނބަލުންގެ މައްޗަށް ވާޖިބުވެގެން ވެއެވެ. އޭ އަންހެނުންގެ ވަލީވެރީންނޭވެ! އެ ކަނބަލުން ހުވަފަތްވުމުގެ ސަބަބުން ތިޔަބައިމީހުންގެ ބެލުމުގެ ދަށަށް އައިސްފައިވާ އަންހެނުންނަކީ މާބަނޑުނޫން ބަޔަކު ކަމުގައި ވަނީ ނަމަ، އެ ކަނބަލުންގެ ޢިއްދައިގެ މުއްދަތު ކަމުގައިވާ ހަތަރު މަހާއި ދިހަ ދުވަސް ހަމަވުމުން، އެ ކަނބަލުންގެ ފިރީން މަރުވި އިރު ދެމަފިރީން ދިރިއުޅެމުންދިއަ ގެ ނޫން އެހެން ތަނެއްގައި ދިރިއުޅު މާއި، ހުވަނދުލައި ޒީނަތްތެރިވުން ފަދަ ކަންތައްތައް އެ ކަނބަލުންގެ އަމިއްލަ އިޚްތިޔާރުގައި އެ ކަނބަލުން ކުރުމަކީ، އެ ކަމުގެ ސަބަބުން ތިޔަބައިމީހުންގެ މައްޗަށް ކުށެއް އޮތް ކަމެއް ނޫނެވެ. އަދި ޝަރީޢަތާ ޚިލާފުނުވާ ގޮތަށް އެ ކަންކަން ކުރުމަކީ އެ ކަނބަލުން ވެސް ފާފަވެރިވާނޭ ކަމެއްނޫނެވެ. އަދި ޢިއްދަ ހަމަވުމަށް ފަހު، އެ ކަނބަލުން އެދޭ ނަމަ، ޝަރީޢަތާ ޚިލާފުނުވާ ގޮތުގެ މަތީން ކާވެނިކުރުމުގެ ހުއްދަދިނުމަކީ ވެސް ތިޔަބައިމީހުން ފާފަވެރިވާނޭ ކަމެއް ނޫނެވެ. اللهُ އީ، ސިއްރާއި ފައުޅުގައި ތިޔަބައިމީހުން ކުރާ އެންމެހައި ޢަމަލުތަކުގެ ޚަބަރު، މޮޅަށް ދެނެވޮޑިގެންވާ إِلٰهއެވެ. ވީމާ، ކިތަންމެ ކުޑަ ކަމެއް ތިޔަބައިމީހުން ކުރި ކަމުގައި ވިއަސް، އެ ކަމަކަށް ލިބެންވާ ޖަޒާ ނުވަތަ ސަޒާ ޢަދްލުވެރި ގޮތުގައި، އެ إِلٰهُ ތިޔަބައިމީހުންނަށް ދެއްވާނެތެވެ.[148]","[148]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(235) އޭ ފިރިހެނުންނޭވެ! ފިރިމަރުވެފައިވާ އަންހެނުންނާއި ރުޖޫޢަނުކުރެވޭ ފަދަ ވަރިއަކުން ވަރިކުރެވިފައިވާ އަންހެނުންގެ ޢިއްދައިގެ މުއްދަތު ހަމަވުމަށް ފަހު، އެ ކަނބަލުންނާ ކާވެނިކުރުމަށް ތިޔަބައިމީހުން އެދޭ ކަން، އެ ކަނބަލުންގެ ޢިއްދައިގެ މުއްދަތުގެ ތެރޭގައި އެ ކަނބަލުންނަށް ހުށަހެޅުމުގެ ގޮތުން، އެ ކަން ދޭހަވާ ފަދަ އިޝާރާތެއް ކުރުމަކީ ނުވަތަ ނުސީދާ ބަހެއް ބުނުމަކީ ނުވަތަ އެ ކަމުގެ އެދުން ތިޔަބައިމީހުންގެ ހިތުގައި ފޮރުވައިފައި ބޭއްވުމަކީ ތިޔަބައިމީހުން ފާފަވެރިވާނޭ ކަމެއް ނޫނެވެ. އެހެނީ، ތިޔަބައިމީހުންގެ ބަލިކަށިކަމާ ހުރެ، އެ ފަދަ ކަމެއް ނުކޮށް ކެތްނުކުރެވިގެން އެއިން ކަމެއް ކުރެވުމަކީ، ތިޔަބައިމީހުންނަށް ކުރެވިދާނޭ ކަމެއް ކަން، اللهُ  ދެނެވޮޑިގެންވުމާ އެކު، އެ إِلٰهُ ވަނީ އެ ފަދަ އިޝާރާތެއް ކުރުން ނުވަތަ ނުސީދާ ބަހެއް ބުނެ ޚިޔާލެއް ފައުޅުކުރުން ނުވަތަ އެ ކަމުގެ އެދުން ހިތުގައި ފޮރުވައިފައި ބޭއްވުން ތިޔަބައިމީހުންނަށް ހުއްދަކުރައްވައިފައެވެ. އެހެނެއްކަމަކު، ޢިއްދައިގައި ތިބޭ އަންހެނުންނާ އެކު ފާޙިޝު ޢަމަލު ހިންގުމާއި، ޢިއްދައިގެ މުއްދަތު ހަމަވުމުގެ ކުރީން، އެ ފަދަ ޢިއްދައެއްގައި އިން އަންހެނަކާ އިނުމަށް ޢަޒްމު ކަނޑައަޅައި ނިންމުމާއި، އެއިން ބޭކަނބަލެއްގެ ގާތުގައި ޞަރީޙަ ބަހުން، އޭނާއާ ކާވެނިކުރާން އެދޭ ވާހަކަ ދެއްކުމާއި، އެއިން ބޭކަނބަލަކާ ކާވެނިކުރުމަށް އެއްބަސްވެ ވަޢުދުކުރުމަކީ، އެއްވެސް ޙާލެއްގައި ތިޔަބައިމީހުންނަށް ހުއްދަކަމެއް ނޫނެވެ. ނަމަވެސް، ޢިއްދައިގައި އިން އަންހެނެއްގެ ގާތުގައި، ތިޔަ ފަދަ ހެޔޮލަފާ ޢިއްފަތްތެރި، އަޚްލާޤުރިވެތި އަންހެނަކާ އިނުމަކީ ކޮންމެ މީހަކު ވެސް ބޭނުންވާނޭ ކަމެކެވެ. މި ފަދައިން ބުނެލުމަކީ ނުވަތަ އެ ނޫން ވެސް އެ ފަދަ ބަހެއް ބުނެލުމަކީ، ތިޔަބައިމީހުން ފާފަވެރިވާނޭ ކަމެއް ނޫނެވެ. އަދި ހަމަކަށަވަރުން، ތިޔަބައިމީހުންގެ ހިތުގައި ފޮރުވައިފައިވާ ހުރިހައި ކަމެއް، اللهُ  މޮޅަށް ދެނެވޮޑިގެންވާ ކަން ތިޔަބައިމީހުން ދަންނާށެވެ! ވީމާ، އެ إِلٰهُގެ އަމުރުފުޅުތަކާއި ނަހީތަކަށް ރައްކައުތެރިވެ، ތިޔަބައިމީހުން އެ إِلٰهއަށް ބިރުވެތިވާށެވެ! އަދި ހަމަކަށަވަރުން، اللهُ އީ، އެ إِلٰهُގެ އަޅުތަކުންނަށް ކުށްކުރެވި، ފާފަތަކަށް އަރައިގަނެވުމަށް ފަހު، އެ إِلٰهގެ ޙަޟްރަތަށް ރުޖޫޢަވެ ތައުބާވުމުން، އެބައިމީހުންގެ ފާފަ، ގިނަގިނައިން ފުއްސަވާ، إِلٰهއެވެ. އަދި، اللهُ އީ، އެ إِلٰهُގެ އަޅުތަކުންގެ މައްޗަށް، އެ إِلٰهُ ބަހައްޓަވާ އޯގާވަންތަކަމުގެ ބޮޑުކަމުން، އެބައިމީހުންގެ ތެރެއިން ފާފަތަކަށް އަރައިގަންނަ އަޅުތަކުންނަށް ޢުޤޫބާތް ދެއްވުމުގައި އަވަސްވެވޮޑިނުގަންނަވާ ޙަލީމުވަންތަ إِلٰهއެވެ.[149]","[149]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(236) އޭ ފިރިހެނުންނޭވެ! ތިޔަބައިމީހުން ކާވެނިކުރާ އަންހެނުންނަށް ޓަކައި ކަނޑައެޅިގެންވާ ރަނެއް ކިއައިފައިނުވާ ޙާލު، އެ ކަނބަލުންނާ ކާވެނިކުރުމަށް ފަހު، އެކަނބަލުންނާ އެކު ރޭކުރުމުގެ ކުރީގައި އެ ކަނބަލުން ވަރިކުރުމަކީ ތިޔަބައިމީހުން ފާފަވެރިވާނޭ ކަމެއްނޫނެވެ. ނަމަވެސް، ވަރިކުރުމުގެ ސަބަބުން އެ ކަނބަލުންނަށް ލިބޭ ދެރަކަމާއި، މޮޅިވެރިކަމާއި، ރުޅިވެރިކަން ދުރުކޮށްދިނުމަށް ވެދެވޭ އެހީއެއްގެ ގޮތުގައި، ފައިދާ ލިބިގަނެވޭ ފަދަ ބޭނުންތެރި ކޮންމެވެސް އެއްޗެއް ތިޔަބައިމީހުން އެ ކަނބަލުންނަށް ދޭހުށިކަމެވެ! ދަންނާށެވެ! ބަޔާންވެދިއަ ފަދަ އަންހެނަކު ވަރިކުރާ އިރު، އެ މީހަކަށް ތިޔަބައިމީހުން ދޭ އެއްޗެއް ދިނުން ވާޖިބުވެގެން ވަނީ، ވަރިކުރި މީހާއީ ތަނަވަސްކަން ހުރި މީހަކު ނަމަ، އޭނާގެ ތަނަވަސްކަން ހުރި މިންވަރަކުންނެވެ. އަދި ތަނަވަސްކަން ނެތް މީހަކު ނަމަ، އޭނާއަށް ކެރިކުޅަދާނަވީ މިންވަރަކުންނެވެ. އަދި އެ ފަދަ އަންހެނަކަށް ތިޔަބައިމީހުން ވެދޭ އެހީ ވާންވާނީ، ޝަރްޢީ ހަމަތަކާ ޚިލާފުނުވުމާ އެކު، އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން ދެވޭ ހަދިޔާއެއް ކަމުގައެވެ. އަދި އެ ހަދިޔާއަކީ، އެ ފަދަ އަންހެނުންނަށް އިޙްސާންތެރިވުމުގެ ގޮތުން، އެ ކަނބަލުން ވަރިކުރާ ފިރީން އެ ކަނބަލުންނަށް އަދާކުރާންޖެހޭ ޝަރްޢީ ޙައްޤެކެވެ.[150] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މަދީނާގެ އަންޞާރުންގެ ތެރެއިން ބޭފުޅަކު، ކާވެނީގެ ރަން ކަނޑައެޅުމެއް ނެތި، ނަޖްދު ކަރައިގެ އަންހެނަކާ ކާވެނިކުރެއްވުމަށް ފަހު، އެއްދާންކުރެއްވުމުގެ ކުރީން އެ ކަމަނާ ވަރިކުރެއްވިއެވެ. ދެން، އެ ކަމާ ގުޅޭ ގޮތުން މި އާޔަތް ބާވައިލެއްވުމުން، އެ ޞަޙާބީއަށް ކައު އިތުރު ރަސޫލާ ޙަދީޘުކުރެއްވިއެވެ. «مَتِّعْهَا وَلَوْ بِقَلَنْسُوَتِكَ» މާނައީ: “ތިބާގެ ތާކިހާކޮޅު ނަމަވެސް، މުތުޢާއެއްގެ ގޮތުގައި އެ ކަމަނާއަށް ދެއްވާށެވެ!][151] މުތުޢާއަކީ، ރަން ކަނޑައެޅުމެއް ނެތި، އަންހެނަކާ ކާވެނިކުރުމަށް ފަހު، އެ ކަމަނާއާ އެއްދާންކުރުމުގެ ކުރީން ވަރިކުރާ ނަމަ، އެ ކަމުގެ ސަބަބުން އެ ކަމަނާއަށް ލިބޭ ދެރަކަމާއި، މޮޅިވެރިކަމާއި، ރުޅިވެރިކަން ދުރުކޮށްދިނުމުގެ ގޮތުން، އެ ކަމަނާ ވަރިކުރާ މީހާ އެ ކަމަނާއަށް ދޭ ހަދިޔާއެކެވެ.","[150]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[151]- اَلْجَامِعُ لأحْكَامِ الْقُرْآنِ لِلإمَامِ الْقُرْطُبِي"],["(237) އަދި ކާވެނީގެ ރަން ކަނޑައެޅިފައިވާ ޙާލު، ކާވެނިކުރާ އަނބީންނާ ތިޔަބައިމީހުން ރޭކުރުމުގެ ކުރީގައި ތިޔަބައިމީހުން އެ ކަނބަލުން ވަރިކޮށްފި ނަމަ، އެ ކަނބަލުންނަށް ޓަކައި ކަނޑައެޅިފައިވާ ކާވެނީގެ ރަނުގެ ދެބައިކުޅަ އެއްބައި، އެ ކަނބަލުންނަށް ދިނުން ތިޔަބައިމީހުންގެ މައްޗަށް ވާޖިބުވެގެން ވެއެވެ. ނަމަވެސް، ވަރިކުރެވުނު އަންހެނާއަކީ ބާލިޣުވެފައިވާ ހަމަ ބުއްދިހުރި އަންހެނަކަށް ވެފައި، އޭނާއަށް ލިބެންވާ ރަނުގެ ދެބައިކުޅަ އެއްބައި އޭނާ މާފުކޮށްފި ނަމަ، އެއީ އޭނާގެ ކިބައިގައި ހުރި ދީލަތިކަމެވެ. އަދި ވަރިކުރެވުނު އަންހެނާ ކަނޑައެޅި ރަން އެއްވެސް އުނިކަމެއް ނެތި އެކުގައި އޭނާއަށް ދީފި ނަމަ، އެއީ ކާވެނީގެ ގޮށްޖެހުން އެ މީހެއްގެ އަތުގައިވާ، އޭނާ ވަރިކުރި ފިރިމީހާގެ ކިބައިގައި ހުރި ދީލަތިކަމެވެ. އޭ އެންމެހައި މީސްތަކުންނޭވެ! ތިޔަބައިމީހުން، اللهُ އަށް ކިޔަމަންތެރިވެ، އެ إِلٰهއަށް ބިރުވެތިވެ ތަޤްވާވެރިވުމާ އެންމެ ގާތްކަން ބޮޑު ގޮތަކީ، ތިޔަބައިމީހުން އެއް ބަޔަކު އަނެއް ބަޔަކަށް މަޢާފުކުރުމާ އެކު، އެއް ބަޔަކު އަނެއް ބަޔަކަށް ދީލަތިވެ، އިޙްސާންތެރިވެ، ތިޔަބައިމީހުންނަށް ލިބެންވާ ޙައްޤުތައް ވިއަސް ލިބި ނުގަނެ ދޫކޮށްލުމެވެ. ވީމާ، ތިޔަބައިމީހުންގެ މެދުގައި އެކަކު އަނެކަކުގެ މައްޗަށް އޮންނާންޖެހޭ އިޙްސާންތެރިކަން ހަނދާންނައްތައި ނުލައި، ތިމާމެން ދިނުން ވާޖިބުނޫން ތަކެތި އަނެކުންނަށް ދީ، ތިޔަބައިމީހުން އެއްބަޔަކު އަނެއް ބަޔަކަށް އިޙްސާންތެރިވާށެވެ! އަދި ހަމަކަށަވަރުން، اللهُ އީ، ތިޔަބައިމީހުން ޢަމަލުކުރަމުން ދާ ގޮތް މޮޅަށް ދެކެވޮޑިގެންވާ އަދި ހެޔޮކޮށް ކަންތައްތައްކުރުމަށާއި މަޢާފުކުރުމުގެ މައްޗަށް ތިޔަބައިމީހުންނަށް ހިތްވަރުދެއްވާ، إِلٰهއެވެ. ވީމާ، ތިޔަބައިމީހުން ހެޔޮ ކަންތައްތައް ކުރުމަށް ގަދައަޅައި މަސައްކަތްކޮށް، ގިނަގިނައިން ހެޔޮ ކަންތައްތައްކޮށް، އެ ކަންކަމަށް ދަރުމަދެއްވުން އެދި، އެ إِلٰهގެ ޙަޟްރަތުގައި ދަންނަވައި އުޅޭށެވެ![152] ދަންނާށެވެ! ބައެއް ޢިލްމުވެރީންގެ ނަޒަރުގައި ކާވެނީގެ ގޮށްޖެހުން އެ މީހެއްގެ އަތުގައިވާ މިހަކީ، ފިރިމީހާއެވެ. އަނެއްބައި ޢިލްމުވެރީންގެ ނަޒަރުގައި ކާވެނީގެ ގޮށްޖެހުން އެ މީހެއްގެ އަތުގައިވާ މިހަކީ، ވަލީވެރިޔާއެވެ. އިމާމު ޝާފިޢީގެ ރައުޔަކީ ފަހުން މިދެންނެވުނު ރައުޔެވެ.[153]","[152]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[153]- تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(238) އޭ މުސްލިމުންނޭވެ! ފަރްޟު ނަމާދުތަކަށް ރައްކައުތެރިވުމާ އެކު، ކޮންމެ ނަމާދެއް މެ އެ ނަމާދެއްގެ ޝަރްޠުތަކާއި، ފަރްޟުތަކާއި، ރުކުންތަކާއި، ވާޖިބުތައް ފުރިހަމައަށް އަދާކޮށް، އެ ނަމާދެއްގެ ވަގުތުގައި އެ ނަމާދެއް އަދާކުރުން މަތީ، ތިޔަބައިމީހުން ދެމިތިބޭށެވެ! އަދި ވަކީން ޚާއްޞަކޮށް، އެ ނަމާދުތަކުގެ ތެރެއިން މެދު ނަމާދަށް ތިޔަބައިމީހުން ރައްކައުތެރިވާށެވެ! އަދި اللهُ ގެ ޙަޟްރަތަށް ކުއްތަންވެ، އެ إِلٰهއަށް ކިޔަމަންތެރިވެ، މަޑުމައިތިރިވެ، ބިރުވެތިވާ ޙާލު، ނަމާދުގައި ކޮޅަށް ތިބޭށެވެ![154] ދަންނާށެވެ! ގިނަ މުފައްސިރުންގެ ނަޒަރުގައި މެދު ނަމާދަކީ ޢަޞްރު ނަމާދެވެ.","[154]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(239) އަދި ފަރްޟު ނަމާދު ފުރިހަމައަށް އަދާނުކުރެވޭ ފަދަ ބިރުވެރި ޙާލަތެއް ތިޔަބައިމީހުންނަށް ދިމާވެއްޖެ ނަމަ، ފައިމަގުގައި ހިނގަހިނގާ ތިބެގެން ނުވަތަ ދުވެދުވެ ތިބެގެން ނުވަތަ ސަވާރުވެ ތިބެގެން ވިއަސް ތިޔަބައިމީހުން ފަރްޟު ނަމާދު ޤާއިމުކުރާށެވެ! އެއީ، ޢަދުއްވުންގެ ފަރާތުން ނުވަތަ އެ ނޫން ފަރާތަކުން ވިއަސް ދިމާވާ ބިރުވެރިކަމެއްގެ ސަބަބުންނެވެ. އަދި ނަމާދު ޤާއިމުކުރުން މަތީ ދެމިތިބުމަށް ރައްކައުތެރިވެ، އެއްވެސް ޙާލެއްގައި، ތިޔަބައިމީހުން ފަރްޟު ނަމާދެއް ދޫކޮށްނުލާށެވެ! އެ ގޮތަށް ނަމާދު ކުރާ އިރު، ޤިބްލައަށް ކުރިމަތިލައިގެން ތިބެ ނަމާދުކުރުމަށް ނުކުޅެދިއްޖެ ނަމަ، ކުޅަދާނަވީ ފަރާތަކަށް ކުރިމަތިލައިގެން ތިބެ ނަމާދުކުރާށެވެ! އަދި އިޝާރާތުން ނޫން އެހެން ގޮތަކަށް ނަމާދު ނުކުރެވޭފަދަ ޙާލަތެއް ދިމާވެއްޖެ ނަމަ، ނަމާދު ދޫކޮށްނުލައި، އިޝާރާތުން ވިއަސް ނަމާދުކުރާށެވެ! ދެން އެއަށްފަހު، ބިރުވެރިކަން ފިލައި އަމާންކަން ލިބިއްޖެ ނަމަ، އަމާންކަމުގެ ވަގުތުގައި ފަރްޟު ނަމާދު އަދާކުރުމަށް، އިސްލާމް ދީނުގައި އަންގަވައިފައިވާ ގޮތަށް، ތިޔަބައިމީހުން ނަމާދު ޤާއިމުކުރާށެވެ! އަދި رَسُولُ اللهُ  ނަމާދުކުރެއްވި ގޮތާ ޚިލާފަށް ނަމާދުކޮށް، ނަމާދަށް އުނިއިތުރު ނުގެންނާށެވެ! އަދި ކޮންމެ ޙާލަތެއްގައި ހުރެ، ނަމާދު ކުރިކަމުގައި ވިއަސް، اللهُ  ހަނދުމަކުރާށެވެ! އަދި ޙައްޤު ދީނަކީ ކޮބައިކަން ތިޔަބައިމީހުންނަށް ނޭނގި ވަނިކޮށް، ޙައްޤު ދީނުގެ މަގަށް މަގުދައްކަވައި، އަޅުކަންކުރުމާ ބެހޭ ޙުކުމްތަކާއި އެ ނޫން ވެސް ޝަރްޢީ ޙުކުމްތައް ނޭނގި ވަނިކޮށް، އެ ކަންކަން އެނގޭނޭ މަގު، اللهُ  ތިޔަބައިމީހުންނަށް ފަހިކޮށްދެއްވައި، ދީނުގެ ޙުކުމްތައް އުނގެނުމުގެ ހެޔޮ ތައުފީޤު ތިޔަބައިމީހުންނަށް ދެއްވިކަމަށް ޓަކައި، ގިނަގިނައިން އެ إِلٰهُ ހަނދުމަކޮށް، ތިޔަބައިމީހުން، އެ إِلٰهއަށް ޝުކްރުވެރިވާށެވެ![155]","[155]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(240) އަދި ތިޔަބައިމީހުންގެ ތެރެއިން ބަޔަކު މަރުވެ ދުނިޔެ ދޫކޮށްފައި ދާއިރު، އެބައިމީހުންގެ އަނބީން ދުނިޔޭގައި ތިބި ކަމުގައި ވަނީ ނަމަ، އެބައިމީހުން މަރުވުމުގެ ކުރީން އެބައިމީހުންގެ ވާރުތަވެރީންނަށް، އެ އަނބީންގެ ޙައްޤުގައި ވަޞިއްޔަތްކުރާހުށިކަމެވެ! އެ ވަޞިއްޔަތަކީ، އެބައިމީހުން މަރުވާ ދުވަހުން ފެށިގެން ފުރިހަމަ އެއް އަހަރު ދުވަސް ވާނދެން، އެބައިމީހުންގެ ގެއިން އެ ކަނބަލުން ނުނެރުމަށާއި، އެ ކަނބަލުންގެ ކެއިން ބުއިމަށާއި އަންނައުނަށް ބޭނުންވާ ޚަރަދުބަރަދު ދިނުމަށް ކުރެވޭ ވަޞިއްޔަތެވެ. އެއީ، އެ ކަނބަލުންނަށް ލިބިފައިވާ ހިތާމައާއި މޮޅިވެރިކަން ދުރުކުރުމަށާއި މަރުވި މީހާއަށް ހެޔޮކޮށް ކަންތައްތައްކޮށްދިނުމުގެ ގޮތުންނެވެ. އޭ މަރުވި މީހާގެ ވާރުތަވެރީންނޭވެ! ތިޔަބައިމީހުންގެ ގާތްތިމާގެ މީހަކު މަރުވާ އިރު އޭނާ ދޫކޮށްފައި ދާ އަނބީންނާ މެދު ދަންނާށެވެ! އޭނާގެ ފިރިމީހާ މަރުވި ދުވަހުން ފެށިގެން އެއް އަހަރު ފުރުމުގެ ކުރީގައި، އެ ކަނބަލުންގެ އަމިއްލަ އިޚްތިޔާރުގައި އެ ފިރިމީހާގެ ގެއިން އެ ކަނބަލުން ނުކުތުމަކީ، ތިޔަބައިމީހުން ފާފަވެރިވާނޭ ކަމެއް ނޫނެވެ. އަދި ޝަރްޢީ ހަމަތަކުގެ މަތީން، އެ ކަނބަލުން ކުރުން ހުއްދަ ކަންތައްތަކުގެ ތެރެއިން ކަމެއް އެ ކަނބަލުން ކުރުމަކީ، އެ ކަނބަލުންވެސް ފާފަވެރިވާނޭ ކަމެއް ނޫނެވެ. އަދި اللهُ އީ، ރަސްވަންތަކަމާއި ވެރިކަމުގައި ގަދަކީރިތިވަންތަ، އަދި އަމުރުކުރައްވާ ކަންތައްތަކާއި، ނަހީކުރައްވާ ކަންތައްތަކާއި، ޝަރްޢުކުރައްވާ ހުރިހައި ކަމެއްގައި، ޙިކްމަތްވަންތަ إِلٰهއެވެ.[156] ދަންނާށެވެ! ފިރިމީހާ މަރުވާ ދުވަހުން ފެށިގެން، ހަތަރު މަހާއި ދިހަ ދުވަސް ވާނދެން ޢިއްދައިގައި އިނުމަށް އަމުރުކުރެއްވި އާޔަތް ބާވައިލެއްވުމުން، މި އާޔަތުގައި ބަޔާންވެ ދިއަ ޙުކުމްވަނީ މަންސޫޚުވެފައެވެ. އަދި ވާރުތަ މުދަލާ ބެހޭ އާޔަތުގައި އަނބީންނަށް ލިބެންވާ މިންވަރު ވެސް ވަނީ ކަނޑައަޅުއްވައިފައެވެ. އެހެންކަމުން، އަނބީންނަށް ޓަކައި އެއްވެސް ވަޞިއްޔަތެއްކުރުން ފިރީންނަށް ހުއްދަވެގެނެއް ނުވެއެވެ. رَسُولُ اللهُ  ޙަދީޘުކުރެއްވިއެވެ. «إِنَّ اللهَ قَدْ أَعْطَى كُلَّ ذِي حَقٍّ حَقَّهُ ، أَلاَ لاَ وَصِيَّةَ لِوَارِثٍ.»[157] މާނައީ: “ހަމަކަށަވަރުން، ޙައްޤު ލިބެންވާ ކޮންމެ މީހަކަށް މެ، އެ މީހަކަށް ލިބެންވާ ޙައްޤު، اللهُ  ވަނީ ދެއްވައިފައެވެ. ވީމާ، ވާރުތަމުދަލުން ލިބެންވާ މީހަކަށް އެ މުދަލުން ދިނުމަށް ވަޞިއްޔަތްކުރުމެއް ނުވާ ކަން ތިޔަބައިމީހުން ދަންނާށެވެ!]","[156]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[157]-  رَوَاهُ التِّرْمِذِيُّ فِي سُنَنِهِ وَصَحَّحَهُ الأْلْبَانِي"],["(241) އަދި ވަރިކުރެވޭ އަންހެނުންނަށް ވެދެވޭ އެހީއެއްގެ ގޮތުގައި، ފައިދާލިބިގަނެވޭ ފަދަ، ރަނގަޅު ކޮންމެވެސް އެއްޗެއް، ހެޔޮގޮތުގައި އެ ކަނބަލުންނަށް ދިނުމަކީ، اللهُ I ގެ އަމުރުފުޅުތަކަށް ކިޔަމަންވެ، އެ إِلٰهُ ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާ މީހުންގެ މައްޗަށް އޮތް ޝަރްޢީ ޙައްޤެކެވެ.[158] ދަންނާށެވެ! ބަޔާންވެދިއަ އެހީއަކީ، އިސްލާމީ ޝަރީޢަތުގައިވާ ރިވެތި އުޞޫލުތަކާއި އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، އެ މީހެއްގެ ފޯރުންތެރިކަން ހުރި މިންވަރަކުން، ދީލަތިކަމާ އެކު އެ ކަނބަލުންނަށް ވެދޭންޖެހޭ އެހީއެކެވެ. އެއީ، ވަރިކުރުމުގެ ސަބަބުން އެ ކަނބަލުންނަށް ލިބުނު ދެރަކަމާއި، މޮޅިވެރިކަމާއި، ރުޅިވެރިކަން ދުރުކޮށްދިނުމުގެ ގޮތުން އެ ކަނބަލުންނަށް ދެވޭ އެއްޗެކެވެ.[159]","[158]-  تَفْسِيرُ تَيْسِيرِ الْكَرِيمِ الرَّحْمَنِ لِلإمَامِ عَبْدِ الرَّحْمَنِ السَّعْدِي\r[159]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(242) އޭ މުއުމިނުންނޭވެ! އަނބީންނާ އަދި ދަރީންނާ މެދު ތިޔަބައިމީހުން ކަންތައް ކުރާންވީ ގޮތުގެ ޙުކުމްތައް، اللهُ I ތިޔަބައިމީހުންނަށް ސާފުކޮށް އަންގަވައި ބަޔާންކޮށްދެއްވި ފަދައިން، އިސްލާމީ ޝަރީޢަތުގެ އިންތަކާއި، ޙަލާލު ކަންތައްތަކާއި، ޙަރާމް ކަންތައްތަކާއި، ދުނިޔެއާއި އާޚިރަތުގައި ތިޔަބައިމީހުންނަށް ފައިދާ ލިބެނިވި ކަންތައްތަކާއި، އެ ކަންތައްތަކުގެ ޙުކުމްތައް ވެސް، އެ إِلٰهُ، ތިޔަބައިމީހުންނަށް ސާފުކޮށް އަންގަވައި ބަޔާންކޮށްދެއްވަތެވެ. އެއީ، ތިޔަބައިމީހުން އެ ކަންކަމާ މެދު ވިސްނައި، ފިކުރުކޮށް، އެ ޙުކުމްތަކަށް ޢަމަލުކުރުމަށް ޓަކައެވެ.[160]","[160]-  تَفْسِيرُ تَيْسِيرِ الْكَرِيمِ الرَّحْمَنِ لِلإمَامِ عَبْدِ الرَّحْمَنِ السَّعْدِي"],["(243) އޭ ރަސޫލާއެވެ! މަރަށް ބިރުން އެބައިމީހުންގެ ރަށާއި ގޯތިގެދޮރު ދޫކޮށް، ދުވެފިލާން އުޅުނު އެތައް ހާސް ބައެއްގެ ޚަބަރު، އިބަ ރަސޫލާއަށް ލިބިވަޑައިގެންފައިނުވޭތޯއެވެ؟ އެބައިމީހުން ގޯތިގެދޮރު ދޫކޮށް ނުކުތީ، ޠާޢޫނުގެ ނުރައްކައުތެރި ވަބާއިން ނުވަތަ ހަނގުރާމައިގެ ނުރައްކަލުން ސަލާމަތްވުމަށް ޓަކައެވެ. އެބައިމީހުން އެ ގޮތަށް ކަންތައްތައް ކުރުމުން، اللهُ I އެބައިމީހުންނަށް އަމުރުކުރެއްވިއެވެ. ތިޔަބައިމީހުން އެންމެން މަރުވާށެވެ! ދެން، އެ އަމުރުފުޅު ހަމަ އައުމާ އެކު، އެބައިމީހުން އެންމެން އެއްފަހަރާ މަރުވިއެވެ. ދަންނާށެވެ! އެބައިމީހުންނާ މެދު، اللهُ I އެ ކަން އެ ގޮތަށް ލެއްވީ، އެ إِلٰهُގެ މިންވަރުފުޅަށް ނުރުހި ފިލާންއުޅުމުން އެބައިމީހުންނަށް ދެއްވި ޢުޤޫބާތެއްގެ ގޮތުގައެވެ. ދެން އެއަށްފަހު، اللهُ I އެބައިމީހުން އެންމެން ދިރުއްވިއެވެ. އެއީ، އެބައިމީހުންނަށް ޓަކައި، އެ إِلٰهُ ކަނޑައަޅުއްވައިފައި ވާ އަޖަލު ހަމަވެއްޖައުމަށް ދާނދެން، އެބައިމީހުން ދިރި ދުނިޔޭގައި ލެހެއްޓެވުމަށެވެ. އަދި އެ ޙާދިޘާއިން އެބައިމީހުން ޢިބްރަތް ލިބިގަނެ، ތައުބާވުމަށް ފުރްޞަތުދެއްވުމަށް ޓަކައި ވެސް މެއެވެ. ހަމަކަށަވަރުން، اللهُ Iއީ، އެ إِلٰهُގެ އަޅުތަކުންނަށް ގިނަގުނަ ނިޢުމަތްތައް ދެއްވާ، އެބައިމީހުންގެ މައްޗަށް ނުހަނު އޯގާވަންތަ، ދީލަތިވަންތަކަމުގެ ވެރި إِلٰهُ ކަން ކަށަވަރެވެ. ނަމަވެސް، އެ إِلٰهُގެ އަޅުންގެތެރެއިން ގިނަ މީހުންނަކީ، އެ إِلٰهُ ދެއްވާ ގިނަގުނަ ނިޢުމަތްތަކަށް ޝުކްރުއަދާކުރާ މީހުންނެއް ނޫނެވެ.[161]","[161]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(244) އޭ މުސްލިމުންނޭވެ! اللهُ Iގެ ކަލިމަފުޅު މަތިވެރިކޮށް، އެ إِلٰهُގެ ދީނަށް ނަޞްރުދިނުމަށް ޓަކައި، އެ إِلٰهُގެ މަގުގައި ތިޔަބައިމީހުން ކާފިރުންނާ ހަނގުރާމަކުރާށެވެ! އަދި ހަމަކަށަވަރުން، اللهُ Iއީ، ތިޔަބައިމީހުން ދައްކާ ހުރިހައި ވާހަކަތަކެއް މޮޅަށް އައްސަވާވޮޑިގެންވާ، ތިޔަބައިމީހުންގެ ހިތުތެރޭގައި ފޮރުވިފައިވާ ނިޔަތާއި ތިޔަބައިމީހުން ކުރާ ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ. ވީމާ، ތިޔަބައިމީހުން ކުރާ ޢަމަލުތަކުގެ ފުރިހަމަ ޖަޒާ، އެ إِلٰهُ ތިޔަބައިމީހުންނަށް ދެއްވާނޭ ކަން ތިޔަބައިމީހުން ދަންނާށެވެ![162]","[162]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(245) ތިޔަބައިމީހުންނަށް اللهُ I ދެއްވާނޭ ނިޢުމަތާއި ޘަވާބަށް އެދި، ތެދު ނިޔަތަކާ އެކު، އެ إِلٰهُގެ މަގުގައި ހޭދަކޮށް، ދީލަތި ދަރަންޏަކުން، އެ إِلٰهއަށް ދަރަނިދޭނީ ފަހެ ކާކުހެއްޔެވެ؟ ފަހެ، اللهُ Iގެ މަގުގައި އެ މީހަކު ހޭދަކުރި އެއްޗެއްގެ އެތައް ގުނައެއް އިތުރަށް، އެ إِلٰهُ އެ މީހަކަށް ނިޢުމަތާއި ޘަވާބު ދެއްވާނެތެވެ. އަދި އެ ނިޢުމަތާއި ޘަވާބު ހިމަނައިނުގަނެވޭނެތެވެ. ވީމާ، އެއްވެސް ބެލުމަކާ ނުލައި ކުޑަވެސް ހިފެހެއްޓުމެއް ނެތި، ތެދުވެރިކަމާއި ދީލަތިކަމާ އެކު، اللهُ Iގެ މަގުގައި ހޭދަކުރުމަށް ތިޔަބައިމީހުން ޖެހިލުންނުވާށެވެ! އެހެނީ، ހަމަކަށަވަރުން، އަޅުތަކުންނަށް ރިޒްޤު ދެއްވަނީ اللهُ Iއެވެ. އަދި، އެ إِلٰهُ އެދިވޮޑިގަތް ބަޔަކަށް ރިޒްޤު ތަނަވަސްކުރައްވައި، އެދިވޮޑިގަތް ބަޔަކަށް ރިޒްޤު ދަތިކުރައްވަތެވެ. ދަންނާށެވެ! އެ ކަމުގެ ޙިކްމަތް މޮޅަށް ދެނެވޮޑިގެންވަނީ، اللهُ Iއެވެ. އެ ކަމުގެ ޙިކްމަތް އެއްވެސް މީހަކަށް ނޭނގޭނެތެވެ. އަދި މަރުވުމަށް ފަހު، ތިޔަބައިމީހުން އެނބުރި ރުޖޫޢަކުރެއްވޭހުށީ، ހަމަ އެ إِلٰهُގެ ޙަޟްރަތަށެވެ. ދެން، ދުނިޔޭގައި ތިޔަބައިމީހުން ކުޅަ ޢަމަލުތަކަށް ލިބުން ޙައްޤު ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.[163]","[163]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(246) އޭ ރަސޫލާއެވެ! مُوسَى uގެ ޒަމާނަށް ފަހު، އިސްރާއީލުގެ ދަރީންގެ ތެރޭގައި ހުންނެވި ނަބިއްޔަކަށް، އެބައިމީހުންގެ ތެރޭގައި އުޅުނު ޢިއްޒަތްތެރީންނާއި މާތް މީހުން ދެންނެވި ވާހަކަތައް ދެންނެވި ހިނދު ކަންތައް ހިނގައިދިއަ ގޮތުގެ ޚަބަރު، އިބަ ރަސޫލާއަށް އެނގިވަޑައިގެންފައި ނުވޭތޯއެވެ؟ އެ ހިނދު، އެބައިމީހުން އެ ނަބިއްޔާއަށް ދެންނެވިއެވެ. އަޅުގަނޑުމެން އެ ރަސްކަލެއްގެ ޤިޔާދަތުގެ ދަށުގައި ތިބެ، اللهُ Iގެ މަގުގައި ހަނގުރާމަކުރުމަށް، އަޅުގަނޑުމެންނަށް ޓަކައި ރަސްކަލަކު އިސްކޮށްދެއްވާށެވެ! މި ފަދައިން އެބައިމީހުން ދެންނެވުމުން، އެ ނަބިއްޔާ އެބައިމީހުންނަށް ވިދާޅުވިއެވެ. اللهُ Iގެ މަގުގައި ކާފިރުންނާ ހަނގުރާމަކުރުން، ތިޔަބައިމީހުންގެ މައްޗަށް، އެ إِلٰهُ ފަރްޟުކުރައްވައިފި ނަމަ، ތިޔަބައިމީހުންގެ ކިބައިގައި ހުރި ފިނޑިކަމުގެ ސަބަބުން ތިޔަބައިމީހުން، އެ إِلٰهއަށް އުރެދި ހަނގުރާމަނުކޮށް، ހަނގުރާމައިގެ މައިދާނުން ދުވެފިލައިފާނޭ ކަމަށް، ތިމަން ނަބިއްޔާ ބިރުގަނެއެވެ. ވީމާ، ތިޔަބައިމީހުންގެ ޢަދުއްވުންނާ ބައްދަލުކުރުމަށާއި ބަލާ މުޞީބާތް ކުރިމަތިލުމަށް ތިޔަބައިމީހުން އަވަސްވެ ނުގަންނާށެވެ! މި ފަދައިން އެ ނަބިއްޔާ ވިދާޅުވުމުން، އެ ނަބިއްޔާ އެ ކުރެއްވީ ކުށް ހީފުޅެއް ކަން ބަޔާންކޮށްދިނުމުގެ ގޮތުން އެބައިމީހުން ދެންނެވިއެވެ. اللهُ Iގެ މަގުގައި ހަނގުރާމަނުކޮށް އަޅުގަނޑުމެން ދުވެފިލާންޖެހޭނީ ކޮން ސަބަބަކާހުރެތޯއެވެ؟ ހަމަކަށަވަރުން، އަޅުގަނޑުމެންގެ ޢަދުއްވުންވަނީ އަޅުގަނޑުމެންގެ މުދާތައް ފޭރިގަނެ، އަޅުގަނޑުމެންގެ ތެރެއިން އެއް ބަޔަކު ޤަތުލުކޮށް، އަނެއް ބަޔަކު ހައްޔަރުކޮށް، ދެން ތިބި މީހުން ނިކަމެތިކޮށްފައެވެ. އަދި އަޅުގަނޑުމެން މި ތިބީ އަޅުގަނޑުމެންގެ ގޯތިގެދޮރުން ނެރެލެވި އަޅުގަނޑުމެންގެ ޅަ ދަރީންނާ ވެސް ވަކިކުރެވިފައެވެ. އަދި އަޅުގަނޑުމެންނަށް މި ފަދަ ނިކަމެތިކަން ލިބުމަށް ފަހުގައި ވެސް، اللهُ Iގެ މަގުގައި ހަނގުރާމަނުކޮށް އަޅުގަނޑުމެން މައިދާނުން ދުވެފިލައިފާނޭ ކަމަށް ތިޔަ ހީފުޅުކުރައްވަނީ ކީއްވެގެންތޯއެވެ؟ ޝައްކެއްނެތެވެ. އަޅުގަނޑުމެން މި ތިބީ، ދުޝްމަނުންގެ އަތްދަށުން އަޅުގަނޑުމެންގެ ވަޠަން މިނިވަންކޮށް¡ އެބައިމީހުންގެ އަތްދަށުގައި ހައްޔަރުވެފައިވާ އަޅުގަނޑުމެންގެ އަޚުން ސަލާމަތްކުރުމަށް ޓަކައި ހަނގުރާމަކުރުމަށް ތައްޔާރަށެވެ. ނަމަވެސް، އެބައިމީހުން އެ އެދުނުގޮތުގެމަތީން، އެބައިމީހުންގެ މައްޗަށް ރަސްކަލަކު ޢައްޔަންކުރައްވައި، އެ ރަސްގެފާނުގެ ޤިޔާދަތުގެ ދަށުގައި ހަނގުރާމަކުރުން އެބައިމީހުންގެ މައްޗަށް ފަރްޟުކުރެއްވުމުން، އެބައިމީހުންގެ ތެރެއިން އިޚްލާޞްތެރި މަދު ބަޔަކު މެނުވީ، އެހެން އެންމެން އެ އަމުރުފުޅަށް ފުރަގަސްދީ، ފިނޑިވެ، ހަނގުރާމަކުރުން ދޫކޮށް، ޖިހާދުގެ މައިދާނުން ދުވެފިލީއެވެ. ދަންނާށެވެ! އެބައިމީހުން އެ ކަންތައްކުރީ އެބައިމީހުންގެ ތެރޭގައި ހުންނެވި ނަބިއްޔާގެ އަރިހުގައި އެބައިމީހުން ދެންނެވި ދެންނެވުމާ މުޅީން ޚިލާފަށެވެ. އަދި ހަނގުރާމަކުރުމަށް ކުރި ވަޢުދާ ޚިލާފުވެ، އެ ވަޢުދު އުވައިލައި އަމިއްލަ ނަފްސަށް އަނިޔާވެރިވި މީހުންގެ ގޮތް، اللهُ I މޮޅަށް ދެނެވޮޑިގެންވެތެވެ.[164] ދަންނާށެވެ! مُوسَى uގެ ޒަމާނަށް ފަހު، އިސްރާއީލުގެ ދަރީންގެ ތެރޭގައި ހުންނެވި ނަބިއްޔަކީ شَمْعُونُ uއެވެ.[165]","[164]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[165]-  التَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي"],["(247) އަދި އިސްރާއީލުގެ ދަރީންގެ ތެރޭގައި އެ ވަގުތު ހުންނެވި ނަބިއްޔާ، شَمْعُونُ u އެބައިމީހުންނަށް ވިދާޅުވިއެވެ. ތިޔަބައިމީހުން ތިޔަ އެދުނު ފަދައިން، ތިޔަބައިމީހުންގެ ރަސްކަލަކީ طَالُوتُ ކަމުގައި، اللهُ I ކަނޑައަޅުއްވައި ނިންމަވައިފި ކަން ކަށަވަރެވެ. މި ފަދައިން އެ ނަބިއްޔާ ވިދާޅުވުމުން، އެބައިމީހުންގެ ތެރޭގައި ތިބި ބޮޑުންގެ މީހުން، އެ ނަބިއްޔާއަށް ދެންނެވިއެވެ. ރަސްމަތިފުށުން ނުވަތަ ނަބިއްޔުންގެ ދަރިފަސްކޮޅުން އައިސްފައިވާ މީހަކު ނޫން މީހަކަށް ރަސްކަން ލިބުން ޙައްޤުވެގެން ވަނީ، ކިހިނަކުންތޯއެވެ؟ طَالُوتއަކީ، އެ ފަދަ މީހެއް ނޫނެވެ. އެއާ ޚިލާފަށް، އަޅުގަނޑުމެންނަކީ، ރަސްމަތިފުށުން އަދި ނަބިއްޔުންގެ ދަރިފަސްކޮޅުން އައިސްތިބި ބަޔަކު ކަމުގައިވާ އިރު، ރަސްކަންކުރުމަށް، އޭނާއަށް ވުރެން ޙައްޤުކަން ބޮޑީ އަޅުގަނޑުމެންނެވެ. އަދި އޭނާއަކީ މުދައުވެރިކަމުގެ ގޮތުން ވެސް ތަނަވަސްކަން ލިބިފައިވާ މީހެއް ނޫނެވެ. މި ފަދައިން އެބައިމީހުން ދެންނެވުމުން، އަނެއްކާ ވެސް އެ ނަބިއްޔާ އެބައިމީހުންނަށް ވިދާޅުވިއެވެ. ކަންތައް ހުރީ ތިޔަ ފަދައިން ކަމުގައި ވިއަސް، اللهُ Iގެ އަޅުތަކުންގެ ކަންތައްތައް އެ إِلٰهُ މޮޅަށް ދެނެވޮޑިގެންވުމާ އެކު، ހަމަކަށަވަރުން، އެ إِلٰهُ ވަނީ، ތިޔަބައިމީހުންގެ ރަސްކަލަކުކަމުގައި طَالُوتُ އިޚްތިޔާރުކުރައްވައި އޭނާއަށް ރަސްކަން ދެއްވައިފައެވެ. އަދި އެ إِلٰهُ ވަނީ، ރަސްކަމާ އެކަށޭނަ ޢިލްމާއި ޢަދުއްވުންނާ ހަނގުރާމަކުރުމުގެ ކުޅަދާނަކަމާއި ހުނަރުވެރިކަން، ތިޔަބައިމީހުންނަށް ވުރެ އިތުރަށް طَالُوتއަށް ދެއްވައިފައެވެ. އަދި ހެދިހުރި ހަށިގަނޑުގެ ގޮތުން ވެސް، ތިޔަބައިމީހުންނަށް ލިބިފައިނުވާ ގަދަފަދަކަމާއި ބާރު އޭނާއަށް ދެއްވައިފައި ވޭމެއެވެ. ދަންނާށެވެ! اللهُ Iއީ، ހުރިހައި ރަސްކަމަކާއި ވެރިކަމަކާ އަދި ހުރިހައި ކަމެއްގެ ވެރި ރަސްވަންތަ إِلٰهއެވެ. ވުމާއެކު، އެ إِلٰهُގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި އަޅަކަށް، އެ إِلٰهُ ރަސްކަން ދެއްވަތެވެ. އަދި اللهُ Iއީ، ދެއްވުމުގައި ނުހަނު ދީލަތިވަންތަ ތަނަވަސްވަންތަ، ހުރިހައި ކަމެއްގެ ޙަޤީޤަތް މޮޅަށް ދެނެވޮޑިގެންވާ إِلٰهއެވެ. އެހެންކަމުން، އެއްވެސް ކަމެއް އެ إِلٰهއަށް ފޮރުވި ވަންހަނާވެގެނެއް ނުވެއެވެ.[166]","[166]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(248) އަދި އެބައިމީހުންގެ ނަބިއްޔާ އެބައިމީހުންނަށް ވިދާޅުވިއެވެ. ހަމަކަށަވަރުން، طَالُوتއަށް ރަސްކަން ދެއްވިކަމުގެ ޢަލާމާތެއްގެ ގޮތުން، ތިޔަބައިމީހުންގެ ޢަދުއްވުން ތިޔަބައިމީހުންގެ އަތުން ނިގުޅައިގެންފައިވާ ފޮށި ތިޔަބައިމީހުންގެ ގާތަށް އައުން ވެއެވެ. އަދި ތިޔަބައިމީހުންގެ ސާހިބުވަންތަ إِلٰهُގެ ޙަޟްރަތުން، ތިޔަބައިމީހުންގެ ތެރޭގައިވާ އިޚްލާޞްތެރި މުއުމިނުންނަށް ދެއްވާ ހިތްހަމަޖެހުމާއި، ސާބިތުކަމާއި، އަމާންކަމާއި، مُوسَى uއާއި هَارُونُuގެ އާލުން ދޫކުރައްވައިފައިވާ ބައެއް ތަކެތި އެ ފޮށީގެ ތެރޭގައި ވެއެވެ. އެއީ، ތައުރާތު ލިއުއްވިފައިވާ ފިލާގެ އެތިއެތިކޮޅުތަކަކާއި، ކުނޑިތަކަކާއި، مُوسَىuގެ އަސާކޮޅާއި، ބައެއް ފޭރާންކޮޅުތަކާ އަދި ބަނީ އިސްރާއީލުންގެ ބައެއް ރަސޫލުން ގެންގުޅުއްވި އެ ނޫން ވެސް ބައެއް ތަކެއްޗެވެ. އަދި އެ ފޮށި އުފުއްލަވައިގެން ގެންނަވައި، طَالُوتُގެ އަރިހުގައި ބަހައްޓަވާނީ މަލާއިކަތުންނެވެ. އޭ އިސްރާއީލުގެ ދަރީންނޭވެ! مُوسَىu އާއި هَارُونُu ތިޔަބައިމީހުންގެ ތެރެއަށް ދޫކުރައްވައިފައި ވަޑައިގެންނެވި ބައެއް ތަކެތި ރައްކައުކުރެވިފައިވާ ފޮށި ހިއްޕަވައިގެން މަލާއިކަތުން ވަޑައިގަންނަވައި، ފައުޅުވެ ފެންނަ ގޮތުގައި طَالُوتُގެ އަރިހުގައި އެ ފޮށި ބެހެއްޓެވުމަކީ، طَالُوتُ ރަސްކަމަށް އިޚްތިޔާރުކުރެއްވުނީ، اللهُ Iގެ އަމުރުފުޅަށް ކަން ތިޔަބައިމީހުންނަށް ޔަޤީންވެ ކަށަވަރުވާ ފަދަ، ސާފު ހެއްކެކެވެ. އެއީ، اللهُ Iއަށް އީމާންވެ، އެ إِلٰهُގެ ރަސޫލުން ގެންނެވި ރިސާލަތު ތެދުކުރާ ބަޔަކު ކަމުގައި ތިޔަބައިމީހުން ވަނީނަމައެވެ.[167]","[167]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(249) ދެން، طَالُوتُގެ ރަސްކަން އެބައިމީހުން ޤަބޫލުކުރުމަށްފަހު، طَالُوتُ އޭނާގެ ލަޝްކަރައިގެން އެބައިމީހުންގެ ޢަދުއްވުންނާ ހަނގުރާމަކުރެއްވުމަށް ނުކުމެވަޑައިގަތެވެ. އެ ވަގުތު طَالُوتُގެ ލަޝްކަރުގެ މީހުންނަށް އޭނާ ވިދާޅުވިއެވެ. ހަމަކަށަވަރުން، اللهُ I ތިޔަބައިމީހުންގެ ކެތްތެރިކަން ހުރި މިންވަރު އިމްތިޙާނުކުރައްވާނެތެވެ. އެ އިމްތިޙާނަކީ، ކުރިމަތީން އަންނަ ކޯރު ހުރަސްކޮށް ތިޔަބައިމީހުން ދިއުމުގެ ތެރޭގައި، މުއުމިނުންނާއި މުނާފިޤުން ވަކިކުރެއްވުމުގެ ގޮތުން، اللهُ I ކުރައްވާ އިމްތިޙާނެކެވެ. ވީމާ، ތިޔަބައިމީހުންގެ ތެރެއިން މީހަކު އެ ކޯރުން ފެން ބޮއިފި ނަމަ، އެ މީހަކީ އަހުރެންނަށް ވަފާތެރި މީހުންގެ ތެރެއިންވާ މީހެއް ނޫނެވެ. އަދި އެ ކޯރުން ފެން ނުބުއި މީހަކީ، އަހުރެންނަށް ވަފާތެރި، އަހުރެންގެ އަމުރަށް ކިޔަމަންވާ އަދި ޖިހާދުކުރުމުގެ ކެރިކުޅަދާނަކަން ލިބިހުރި މީހެކެވެ. އަދި ހަމަ އެ ފަދައިން މެ، ހޫނުގަދަކަމުން ފެނަށް ކެތްނުކުރެވިގެން ތިމާގެ އަތްގޮށީން ނެގޭހައި ކުޑަ ފެންފޮދެއް އެ ކޯރުން ބުއިމަކީ ވެސް، އަހުރެންގެ އަމުރަށް ކިޔަމަންވުމުގެ ތަރަހައިން ތިޔަބައިމީހުން ބޭރުވާނޭ ކަމެއް ނޫނެވެ. ދެން އެއަށްފަހު، އެ ކޯރާ ހަމަވުމުން، އެބައިމީހުންގެ ތެރޭގައި ތިބި ކެތްތެރި މަދު ބަޔަކު މެނުވީ، އެހެން އެންމެން طَالُوتُގެ އަމުރުފުޅަށް ކިޔަމަންތެރިނުވެ، ބަނޑުފުރޭހައި ވަރަށް، އެ ކޯރުން ފެންބޮއި، ހަނގުރާމަކުރުމަށް ނުކުޅެދި ފަސްޖެހުނެވެ. ވުމާއެކު، ކޯރު ހުރަސްކޮށް، ޢަދުއްވުންނާ ބައްދަލުކޮށް ހަނގުރާމަކުރުމަށް ޓަކައި ކުރިއަށް ދިއައީ، އީމާންކަން މަތީ ސާބިތުވެ، طَالُوتُގެ އަމުރުފުޅަށް ކިޔަމަންވެގެން ތިބި، މަދު މީސްކޮޅެކެވެ. އެ ވަގުތު، އެ މަދު މީސްކޮޅަށް އެބައިމީހުންގެ ޢަދުއްވުންގެ ލަޝްކަރުގެ ގިނަކަމާއި، އެބައިމީހުންގެ އަތުގައި ހުރި ހަތިޔާރުތަކުގެ ގިނަކަމާއި ވަރުގަދަކަން ފެނުނު ހިނދު، އޭގެ ތެރެއިން ބައެއް މީހުން ބުންޏެވެ. جَالُوتއާއި އޭނާގެ ގަދަފަދަ ލަޝްކަރާ ހަނގުރާމަކުރުމުގެ ކުޅަދާނަކަމެއް، މިއަދު ތިމަންމެންނަކަށް ލިބިގެނެއް ނުވެއެވެ. އެ ފަދައިން އެބައިމީހުން ބުނުމުން، اللهُ Iގެ ގަދަކީރިވަންތަކަމާއި ކަށަކުޅަދުންވަންތަކަން އެބައިމީހުންނަށް ހަނދާންކޮށްދީ، ހަނގުރާމައިގެ މައިދާނުގައި ސާބިތުވެތިބުމަށް އެބައިމީހުންނަށް ހިތްވަރުދެމުން، ޤިޔާމަތް ޤާއިމުވާ ދުވަހުން، اللهُ I އާ ބައްދަލުވާނޭ ކަން ޔަޤީންކުޅަ ތެދުވެރި މުއުމިނުން ބުންޏެވެ. ޢަދަދުގެ ގޮތުން ކިތަންމެ މަދުކަމުގައި ވިއަސް، ހަނގުރާމައިގެ މައިދާނުގައި ކެތްތެރިކަމާއި ސާބިތުކަމާ އެކު ތިބެ ހަނގުރާމަކުރި، މުއުމިނުންގެ ކިތައްކިތައް ލަޝްކަރު، ޢަދަދުގެ ގޮތުން މާގިނަ މީހުން ތިބި ލަޝްކަރުތަކެއްގެ މައްޗަށް، اللهُ Iގެ އިޛްނަފުޅާއި އަމުރުފުޅާ އެކު، ގަދަވެ ފަތަޙަހޯދައިފައި ނުވޭހެއްޔެވެ؟ ދަންނާށެވެ! اللهُ I ވޮޑިގެންވަނީ، ހިތްވަރުގަދަ ކެތްތެރި މުއުމިނުންނާ އެކުގައެވެ. އަދި އެ ފަދަ ކެތްތެރި މުއުމިނުންނަށް ނަޞްރުދެއްވައި، އެ إِلٰهُ ރުހިވޮޑިގަންނަވާ މަގުން ހިނގުމުގެ ތައުފީޤު އެބައިމީހުންނަށް ދެއްވަނީ، އެ إِلٰهއެވެ.[168]","[168]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(250) އަދި طَالُوتُގެ އަމުރުފުޅަށް ކިޔަމަންވެ، އޭނާގެ އަރިހުގައި ކޯރު ހުރަސްކޮށް، އަނެއް ފަރާތަށް ދިއަ މުއުމިނުންގެ މަދު މީސްކޮޅު، ހަނގުރާމައިގެ ނުރައްކައުތެރި މައިދާނުގައި جَالُوْتއާއި އޭނާގެ ގަދަފަދަ ލަޝްކަރާ ބައްދަލުކޮށް މުޤާބަލާކުރުމަށް ޓަކައި ނުކުތް ހިނދު، اللهُ Iގެ ޙަޟްރަތަށް ރުޖޫޢަވެ މަޑުމޮޅިކަމާއި، ނިކަމެތިކަމާއި، ބިރުވެތިކަމާ އެކު، އެ إِلٰهއަށް ދުޢާކޮށް ދެންނެވިއެވެ. އޭ އަޅަމެންގެ ސާހިބުވަންތަ إِلٰهއެވެ! އަޅަމެންގެ މައްޗަށް ކެތްތެރިކަމުގެ ވާރޭ ވެއްސަވައި، އަޅަމެންގެ ހިތްތައް ކެތްތެރިކަމުން ފުރުއްވާނދޭވެ! އަދި ހަނގުރާމައިގެ މައިދާނުގައި އަޅަމެންގެ ފައިތިލަތައް ސާބިތުކުރައްވައި، އަޅަމެންނަށް ގަދަކަން ދެއްވާނދޭވެ! އަދި ޢަދުއްވުންނާ ދެކޮޅަށް ކުރެވޭ މި ހަނގުރާމައިގައި ޢަދުއްވުން ދެކެ ބިރުން އަޅަމެންގެ ފައިތިލަތައް ލޮޅި، ހަނގުރާމައިގެ މައިދާނުން ދުވެފިލާ ބަޔަކު ކަމުގައި އަޅަމެން ނުލައްވާނދޭވެ! އަދި، އިބަ إِلٰهُގެ ވާގިވެރިވަންތަކަމާއި އެހީތެރިވަންތަކަމުން، ކާފިރުންގެ މައްޗަށް އަޅަމެންނަށް ނަޞްރާއި ފަތަޙަދެއްވާނދޭވެ![169]","[169]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(251) ފަހެ، اللهُ Iގެ އިޛްނަފުޅާ އެކު، މުއުމިނުންގެ އެ މަދު މީސްކޮޅު، ޢަދުއްވުންގެ ގަދަފަދަ ލަޝްކަރާއި އެ ލަޝްކަރުގެ ވެރިއާ جَالُوتُ ބަލިކޮށް އެ ލަޝްކަރު ވިއްސިވިހާލިކޮށްލިއެވެ. އަދި طَالُوتُގެ ލަޝްކަރުގައި ހުންނެވި ގަދަފަދަ ޒުވާނަކު ކަމުގައިވާ، دَاؤودُ uގެ އަތްޕުޅުން ޢަދުއްވުންގެ ލަޝްކަރުގެ ވެރިޔާ، جَالُوتُ ޤަތުލުކުރެއްވިއެވެ. އެއަށްފަހު، دَاودُuއަށް ރަސޫލުކަމާއި ރަސްކަންދެއްވައި، އިސްރާއީލުގެ ދަރީންގެ ތެރެއަށް، اللهُ Iއެ ރަސޫލާ ފޮނުއްވިއެވެ. އަދި ޢިލްމުގެތެރެއިން އެ ރަސޫލާއަށް އުނގަންނަވައިދެއްވުމަށް، އެ إِلٰهُ އިރާދަކުރެއްވި ޢިލްމެއް، އެ ރަސޫލާއަށް އުނގަންނަވައިދެއްވިއެވެ. އަދި މީސްތަކުންގެ ތެރެއިން، އެއްބަޔަކު މެދުވެރިކުރައްވައި، އަނެއް ބަޔަކުގެ ނުރައްކައުތެރިކަމާއި ނުބައިކަން ދުރުކުރެއްވުން ނުވާ ނަމަ، ފަސާދަކުރާ މީހުން ގަދަވެ، މުޅި ދުނިޔެ ފަސާދަވެގެން ހިނގައްޖައީސް ކަން ކަށަވަރެވެ. އެހެނެއްކަމަކު، اللهُI އީ، އެންމެހައި ޢާލަމްތަކުގެ މައްޗަށް ނުހަނު އޯގާވަންތަ، ބޮޑުވެގެންވާ ފަޟްލުވަންތަކަމުގެ ވެރި إِلٰهއެވެ.[170]","[170]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(252) އޭ ރަސޫލާއެވެ! ބަޔާންވެދިއަ އާޔަތްތަކުގައި ވަނީ، اللهُ Iގެ ކުޅަދުންވަންތަކަމުގެ ބޮޑުކަން އެނގެނިވި ޙުއްޖަތްތަކާއި، ދަލީލުތަކާއި، ބުރްހާންތަކުގެ ވާހަކަތަކެވެ. އެ އާޔަތްތައް ބާވައިލައްވައި، އެ އާޔަތްތަކުގައިވާ ވާހަކަތައް، ތިމަން إِلٰهُ، އިބަ ރަސޫލާއަށް ތެދުތެދަށް ކިއުއްވައިދެއްވަމެވެ. އަދި ހަމަކަށަވަރުން، އިބަ ރަސޫލާ ވެވަޑައިގަންނަވަނީ ތެދުވެރި ރަސޫލުންގެ ތެރެއިން ކަން ކަށަވަރެވެ. [171] ފަހެ، اللهُ I ދެއްވި ވާގިފުޅުން، ކީރިތި ޤުރްއާނުގެ ދެވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ I ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރު ކޮށްދެއްވުން ވެސް މެއެވެ.","[171]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["سُوْرَةُ الْأَحْقَافއަކީ މައްކީ ސޫރަތެކެވެ. މި ސޫރަތަކީ، ކީރިތި ޤުރްއާނުގައިވާ اَلْمَثَانِيގެ ސޫރަތްތަކުގެ ތެރެއިން ސޫރަތެކެވެ.[1] ދަންނާށެވެ! ކީރިތި ޤުރްއާނުގެ ސޫރަތްތައް ބެހިގެން ވަނީ ހަތަރު ބަޔަކަށެވެ. ފުރަތަމަ ބަޔަކީ اَلسَّبْعُ الطِّوَالއެވެ. އެއީ، ދިގު ސޫރަތްތަކެވެ. އެ ސޫރަތްތައް ފެށެނީ سُوْرَةُ الْبَقَرَة އިންނެވެ. ނިމެނީ، سُوْرَةُ التَّوْبَةގެ ނިޔަލަށެވެ. ދެވަނަ ބަޔަކީ اَلْمَثَانِيގެ ސޫރަތްތަކެވެ. އެއީ، ދިގު ސޫރަތްތަކަށްވުރެން ކުރުވެފައި، ސަތޭކަ އާޔަތަށްވުރެން ދިގު ސޫރަތްތަކެވެ. ތިންވަނަ ބަޔަކީ اَلْمَثَانِيގެ ސޫރަތްތަކެވެ. އެއީ، سُوْرَةُ قއިން ފެށިގެން سُوْرَةُ النَّاسِގެ ނިއަލަށް އައިސްފައިވާ ސޫރަތްތައް ފިޔަވައި ސަތޭކަ އާޔަތަށްވުރެން މަދު އާޔަތް ހުރި ކޮންމެ ސޫރަތެކެވެ. ހަތަރުވަނަ ބަޔަކީ اَلْمُفَصَّلُގެ ސޫރަތްތަކެވެ. އެއީ، سُوْرَةُ قއިން ފެށިގެން سُوْرَةُ النَّاسِގެ ނިއަލަށް އައިސްފައިވާ ސޫރަތްތަކެވެ.[2] اَلْمَثَانِيގެ ސޫރަތްތަކުގައި ވަނީ، اللهُ Iގެ އަމުރުފުޅުތަކާއި، ނިޔާފުޅުތަކާއި، ފަރްޟުކުރެއްވި ކަންތައްތަކާއި،ޙައްދުތަކާއި، އެ ނޫން ވެސް ޙުކުމްތަކާއި، އިސްވެދިޔަ އުންމަތްތަކުގެ މީހުންގެ ވާހަކަތަކާއި، ނަރަކައާއި ސުވަރުގޭގެ ވާހަކަތަކާއި، اللهُ I ޖައްސަވައިފައިވާ މިސާލުތަކެވެ. އަދި އެ ހުރިހައި ވާހަކަތަކެއް ވެސް اَلْمَثَانِيގެ ސޫރަތްތަކުގައި ގިނަގިނައިން ތަކުރާރުކުރައްވައިފައި ވެއެވެ.[3] މި ސޫރަތުގައި ވަނީ (35) ތިރީސް ފަސް އާޔަތެވެ. އެއީ، (4) ހަތަރު رُكُوعއެވެ.މި ސޫރަތަކީ، ކީރިތި ޤުރްއާނުގެ (46) ސާޅީސް ހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْجَا ثِيَةއަށް ފަހުގައެވެ. މި ސޫރަތަށް سُوْرَةُ الْأَحْقَا ف މި ނަން ކިއުނީ، ޢަރަބި ކަރައިގެ އިރު ދެކުނުގައި، އަޙްޤާފު ކިއުނު ތާނގެ ވެލި ފަރުބަދަތަކުގެ ކައިރީގައި ދިރިއުޅުނު ބަޔަކު ކަމުގައިވާ، هُودُ uގެ ޤައުމުގެ މީހުންނަށް، އެ ރަސޫލާދެއްވި، ދީނުގެ ދަޢުވަތު ޤަބޫލުނުކުރުމުން، އެ ޤައުމުގެ ކާފިރުންގެ މައްޗަށް، اللهُ I ފޮނުއްވި ޢުޤޫބާތުގައި، އެބައިމީހުން ހަލާކުވެދިޔަ ގޮތުގެ ވާހަކަ މި ސޫރަތުގައި ބަޔާންކުރައްވައިފައި ވާތީއެވެ. އެ ވާހަކަ ބަޔާންކުރައްވައިފައި ވަނީ މި ސޫރަތުގެ އެކާވީސްވަނަ އާޔަތުން ފެށިގެން ސައްބީސްވަނަ އާޔަތުގެ ނިއަލަށެވެ. މި ސޫރަތަކީ، اَلْحَوَامِيمُގެ ހަތް ސޫރަތުގެ ތެރެއިން އެންމެ ފަހު ސޫރަތެވެ. اَلْحَوَامِيمُގެ ހަތް ސޫރަތަކީ سُورَةُ غَافِرއިން ފެށިގެން سُورَةُ الْأَحَقَافގެ ނިއަލަށް ބާވައިލައްވައިފައިވާ ހަތް ސޫރަތެވެ. މި ސޫރަތް ފެށިފައި ވަނީ އެންމެ ދެ އަކުރުން އެކުލެވިގެންވާ އާޔަތަކުންނެވެ. އެއީ، (حم) މި އާޔަތެވެ.[4] އަދި، اللهُ Iގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅާއި، اَلْعَزِيزُ މި އިސްމުފުޅާއި، اَلْحَكِيمُ މި އިސްމުފުޅާއި، اَلْغَفُورُ މި އިސްމުފުޅާއި، اَلرَّحِيمُ މި އިސްމުފުޅު ވެސް މި ސޫރަތުގައި އައިސްފައި ވެއެވެ. ފަހެ، މައިގަނޑު ގޮތެއްގައި މި ސޫރަތުގައި ވަނީ، اللهُ Iގެ އެއްކައުވަންތަކަމާއި، ބައެއް ރަސޫލުންނާއި އެ ރަސޫލުންނަށް ދެއްވުނު ރިސާލަތުގެ ވާހަކައާއި، މަޙްޝަރުކުރެއްވޭނޭ ވާހަކައާއި، އަޅުތަކުން ދުނިޔޭގައި ކުޅަ ޢަމަލުތަކުގެ ޙިސާބުބައްލަވައި، އެ ޢަމަލުތަކާ އެކަށޭނަ ޖަޒާ ނުވަތަ ސަޒާ އެބައިމީހުންނަށް ދެއްވޭނޭ ވާހަކައެވެ. އެއީ، مُحَمَّدٌ rއަށް ދެއްވުނު ރިސާލަތުގެ ތެދުކަމާއި، އެ ރަސޫލާގެ މައްޗަށް ބާވައިލެއްވުނު، ކީރިތި މޫރިތި ޤުރްއާނުގެ ތެދުކަމާއި ޞައްޙަކަން ސާބިތުކޮށްދެއްވުމުގެ ގޮތުންނެވެ.[5] އެހެންކަމުން، އެހެނިހެން މައްކީ ސޫރަތްތަކެކޭ ވެސް އެއްފަދައިން މި ސޫރަތުގައި ވެސް، اللهُ I ސާބިތުކުރައްވައިފައި ވަނީ، އެ إِلٰهُގެ އެއްކައުވަންތަކަމާއި، ކަށަކުޅަދުންވަންތަކަމާއި، އެއްވެސް ކަމެއްގައި، އެ إِلٰهއަށް ބައިވެރިއަކު ނުވާކަމެވެ. އަދި، مُحَمَّدٌ rގެ ތެދުވެރިކަމާއި، އެ ރަސޫލާ ގޮވައިލެއްވީ، އެ إِلٰهُގެ ޙަޟްރަތުން ބާވައިލެއްވިގެންވާ ޙައްޤު ދީނަށް ކަމެވެ. އަދި، ކައު އިތުރު ރަސޫލާއާއި، ކީރިތި ޤުރްއާނާ މެދު، ކާފިރުން ދެއްކި ބާޠިލު ވާހަކަތަކަށާ އަދި އެބައިމީހުން ގެނައި ޝުބްހަތަކަށް މި ސޫރަތުގައި ރައްދުދެއްވައިފައި ވެއެވެ. އަދި، اللهُ I އެއްކައުވަންތަކޮށް، އިސްލާމް ދީނުގައި ސާބިތުވެ ތިބޭ ހެޔޮލަފާ ދަރީން، އެބައިމީހުންގެ މައިންބަފައިންނާމެދު ކަންތައް ކުރާ ގޮތާއި، އެ ފަދަ ދަރީންނަށް، އެ إِلٰهُ ދެއްވާނޭ ދަރުމައިގެ ވަހަކަ މި ސޫރަތުގައި ވެއެވެ. އެ ވާހަކައަށް ފަހު، މި ސޫރަތުގައި ވަނީ، ނުބައި ނުލަފާ ދަރީން އެބައިމީހުންގެ ހެޔޮލަފާ މައިންބަފައިންނާމެދު ނުބައިކޮށް ކަންތައް ކުރުމުގެ ސަބަބުން، އެބައިމީހުންނަށް ހުންނާނޭ ގެއްލުމާއި ހަލާކުގެ ވާހަކައެވެ. ދެން މި ސޫރަތުގައި ވަނީ، هُودُ uގެ ޤައުމުގެ ކާފިރުންނާއި، އެ ނޫން ވެސް އެ ފަދަ ބައެއް ޤައުމުތަކުގެ ކާފިރުން ހަލާކުވެ ނިމިދިޔަ ގޮތުގެ ވާހަކައެވެ. ދެން އެއަށްފަހު، މި ސޫރަތުގައި ވަނީ، ޖީންނީންގެ ބަޔަކު، ކީރިތި ރަސޫލާގެ ދަޢުވަތު ޤަބޫލުކުރި ވާހަކައެވެ. އެއީ، އެ ފަދަ ވާހަތަކުން، ކީރިތި ރަސޫލާގެ ހިތްޕުޅަށް ހަމަޖެހުން ލިބިވަޑައިގަތުމަށްޓަކައެވެ. ދެން، މި ސޫރަތުގެ ފަހުކޮޅުގައި ސާބިތުކުރައްވައިފައި ވަނީ މަރުވެފައިވާ މީހުން އަލުން ދިރުއްވައި މަޙްޝަރުކުރެއްވުމަށް، اللهُ I ކުޅަދުންވަންތަވެވޮޑިގެންވާ ކަމެވެ. އަދި މި ސޫރަތް ނިންމަވައިލައްވައިފައި ވަނީ ދީނުގެ ދަޢުވަތުދެއްވުމުގައި ކެތްތެރިކަމާ އެކު، ސާބިތުވެވަޑައިގެން ހުންނެވުމަށް، ކީރިތި ރަސޫލާއަށް، اللهُ I ދެއްވި މަތިވެރި އިރްޝާދުފުޅުންނެވެ.[6]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ح م މި ދެ އަކުރަކީ އަލިފުބާގެ އަކުރުތަކުގެ ތެރެއިން ދެ އަކުރެކެވެ. މި ދެ އަކުރާއި، މި އާޔަތުގެ މާނައާއި މުރާދު، މޮޅަށް ދެނެވޮޑިގެންވަނީ، ހަމައެކަނި اللهُ Iއެވެ. ދަންނާށެވެ! މި ސޫރަތް ނޫނަސް، الْحُرُوفُ الْمُقَطَّعَةُގެ އަކުރުތަކުން ފެށިފައިވާ، އެތައް ސޫރަތެއް، ކީރިތި ޤުރްއާނުގައި ވެއެވެ.\nކަން މިހެން ހުރުމާ އެކު ވެސް، އެ އާޔަތްތަކާ އެއްފަދަ އެންމެ އާޔަތެއް ވެސް ގެނައުމަކީ، އެއްވެސް މީހަކަށް ނުވަތަ ބަޔަކަށް ވިއަސް ކުޅަދާނަކަމެއް ނޫން ކަމުގެ މައްޗަށް އެ އާޔަތްތަކުގައި، اللهُ I އިޝާރާތްކުރައްވައިފައި ވެއެވެ.[7] ޝައްކެއްނެތެވެ. ޢަރަބީންގެ ތެރޭގައި ތިބި އެންމެ ފަޞާޙާތްތެރި، އެންމެ ބަލާޣާތްތެރި ޤުރައިޝު ވަންހައިގެ މީހުން ވެސް ވަނީ، ކީރިތި ޤުރްއާނުގައިވާ ފަދަ އެންމެ އާޔަތެއްގެ މިންވަރު ވިއަސް ގެނެސްގަތުމަށް ނުކުޅެދިފައެވެ. އަދި ކިއެއްތަ! އެންމެހައި އިންސީންނާއި ޖިންނީން ވެސް ވަނީ، އެ ޤުރްއާނާ އެއްފަދަ ފޮތެއް ނުވަތަ އެ ފޮތުގައިވާ ފަދަ އެންމެ ސޫރަތެއް ނުވަތަ އާޔާތެއް ވިއަސް ގެނައުމަށް ނުކުޅެދިފައެވެ. މި ކަމުން އެނގި ސާބިތުވަނީ، ހަމަކަށަވަރުން ވެސް، ކީރިތި ޤުރްއާނަކީ، اللهُ I ބާވައިލައްވައިފައިވާ ފޮތެއް ކަމެވެ. އަދި ޤުރްއާނަކީ، مُحَمَّدٌ r އަމިއްލަފުޅަށް ހައްދަވައިފައިވާ ފޮތެއް ނޫންކަމެވެ. އަދި މީހެއްގެ ގާތުން، އެ ރަސޫލާ އުނގެނިވަޑައިގެންފައިވާ ފޮތެއް ވެސް ނުމެ ނޫންކަމެވެ.[8]","[1]-  مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\n[2]-  تَفْسِيرُ جَامِعِ الْبَيَانِ لِلإِمَامِ مُحَمَّدِ بنِ جَرِيرِ الطَّبَرِي وَسُنَنُ التِّرْمِذِي لِلإِمَامِ أَبِي عِيسَى مُحَمَّدِ بْنِ عِيسَى التِّرْمِذِي وَسُنَنُ أَبِي        \n      دَاؤُودَ لِلإِمَامِ سُلَيْمَانَ بْنِ الْأَشْعَثَ السِّجِسْتَانِي\n[3]-  تَفْسِيرُ جَامِعِ الْبَيَانِ لِلإِمَامِ مُحَمَّدِ بنِ جَرِيرِ الطَّبَرِي وَالنُّكَتُ وَالْعُيُونُ لِلْإِمَامِ الْمَاوَرْدِي وَالْهِدَايَة إِلَى بُلُوغِ النِّهَايَة لِلإِمَامِ أَبِي\n      مُحَمَّدِ مَكِّي بْنِ أَبِي طَالِبِ القَيْسِي الْقِيرَوَانِي ثُّمَّ الْأَنْدَلُسِي الْقُرْطُبِي\n[4]-  مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر\n[5]-  مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر\n[6]-  التَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي\n[7]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[8]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(2) މި ފޮތަކީ، ވެރިކަމާއި ރަސްކަމުގައި ގަދަކީރިތިވަންތަ އަދި އުފެއްދެވުމާއި، މިންވަރުކުރެއްވުމާއި، ތަދްބީރުކުރެއްވުމާއި، ޝަރްޢުކުރައްވާ ކަންތައްތަކުގައި ޙިކްމަތްވަންތަ، اللهُ Iގެ ޙަޟްރަތުން، އެ إِلٰهُގެ ރަސޫލާ مُحَمَّدٌ rގެ މައްޗަށް ބާވައިލެއްވި، ކީރިތި ޤުރްއާނެވެ. އެހެންކަމުން، އެ ފޮތުގައި ވާގޮތަށް އުޅެ، އެ إِلٰهއަށް ކިޔަމަންތެރިވެ، އެ إِلٰهُގެ ވާގިވެރިކަމާއި ނަޞްރުވެރިކަން ލިބިގަތުމަށް އެދިއްޖެ މީހާއަށް، އެ إِلٰهُ ނަޞްރުދެއްވަތެވެ. އަދި އެ ފޮތުގައިވާ، އެ إِلٰهُގެ އެންގެވުންތަކާ ޚިލާފުވެ އަދި، އެ إِلٰهއަށް އުރެދި ނުކިޔަމަންތެރިވެއްޖެ މީހާ ދެރަކުރައްވައި ނިކަމެތިކުރައްވަތެވެ.[9]","[9]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(3) އުޑުތަކާއި ބިމާ އަދި އެ ދެމެދުގައި ވާހައި ތަކެތި، ޙައްޤު ގޮތުގައި މެނުވީ، ތިމަން اللهُ ނުހައްދަވަމެވެ. އަދި އެ ހުރިހައި ތަކެތި ވެސް، ތިމަން اللهُ ހެއްދެވީ ކަނޑައަޅުއްވައިފައިވާ މުއްދަތަކަށް ވެސް މެއެވެ. އަދި ކާފިރުވި މީހުންނީ، އެބައިމީހުންނަށް އިންޛާރުކުރެއްވުނު ކަންތައްތަކަށް ފުރަގަސްދޭ ބަޔެކެވެ. ޝައްކެއްނެތެވެ. އުޑުތަކާއި ބިމާ އަދި އެ ދެމެދުގައި ވާހައި ތަކެތި، اللهُ I ހެއްދެވީ އެއްވެސް މަޤްޞަދެއް ނެތި، ބޭކާރު އަދި ކުޅިވަރު ގޮތެއްގައެއް ނޫނެވެ. އަދި ކިއެއްތަ! އެ ހުރިހައި ތަކެތި، ޙައްޤު ގޮތުގައި، اللهُ I ހެއްދެވީ، އެ ތަކެތި ހެއްދެވި ޚާލިޤުވަންތަ إِلٰهُގެ މާތްކަމާއި މަތިވެރިވަންތަކަން، އެ إِلٰهُގެ އަޅުތަކުން ދަނެގަނެ، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެބައިމީހުން ކުރާ ހުރިހައި އަޅުކަމެއް، ހަމައެކަނި އެ إِلٰهއަށް ޚާލިޞްކުރުމަށެވެ. އަދި އެއްމެހައި މީސްތަކުން މަރުވެ، ފަނާވެ، ނެތިދިޔުުމަށް ފަހު، އެ އެންމެން އަލުން ދިރުއްވުމަށް، އެ إِلٰهُ ކުޅަދުންވަންތަވެވޮޑިގެންވާކަން އެބައިމީހުން ދެނެގަތުމަށް ޓަކައި ވެސް މެއެވެ. އަދި، ޤިޔާމަތް ދުވަސް އައުމުގެ ވަގުތާ ހަމައަށް، އެންމެހައި މީސްތަކުން އެބައިމީހުންގެ މެދުގައި އިންސާފުވެރިކަމާއި ޢަދްލުވެރިކަން ޤާއިމުކޮށް، ޙައްޤަށް ޙުކުމްކުރުމަށް ޓަކައި ވެސް މެއެވެ. އަދި، اللهُ Iގެ އެއްކައުވަންތަކަމަށް އިންކާރުކޮށް، އެ إِلٰهُ ބާވައިލެއްވި އާޔަތްތައް ދޮގުކޮށް ކާފިރުވި މީހުންނަކީ، ކީރިތި ޤުރްއާނުގައިވާ ބިރުވެރި ޚަބަރުތަކާއި އެ ކަންތައްތަކުގެ ވާހަކައިން، مُحَمَّدٌ r މީސްތަކުންނަށް ޚަބަރުދެއްވައި އިންޛާރުކުރެއްވި ކަންތައްތައް ދޮގުކޮށް، اللهُ Iގެ ޙަޟްރަތުން އެ ރަސޫލާ ގެންނެވި ކަންތައްތަކަށް ފުރަގަސްދީގެން ތިބި މީހުންނެވެ. ވުމާއެކު، اللهُ Iގެ އެއްކައުވަންތަކަން ޤަބޫލުކޮށް، އެ إِلٰهُ ބާވައިލެއްވި އާޔަތްތަކަށް އެބައިމީހުން އީމާނެއް ނުވާނެއެވެ. އަދި، ކީރިތި ރަސޫލާގެ ދަޢުވަތު ޤަބޫލުކޮށް އިސްލާމް ދީނަށް އިޖާބައެއް ނުމެ ދޭނޭ މެއެވެ.[10] ދަންނާށެވެ! اللهُ Iގެ އެއްކައުވަންތަކަން ޤަބޫލުކޮށް، އެ إِلٰهُ ބާވައިލެއްވި އާޔަތްތަކަށް އެބައިމީހުން އީމާންނުވި ނަމަ، އެބައިމީހުންގެ މައްޗަށް ބޮޑުވެގެންވާ ޢަޛާބެއް އަތުވެދާނޭ ކަމުގެ ވާހަކައިން، ކީރިތި ޤުރްއާނުގައި އެބައިމީހުންނަށް އިންޛާރުކުރެއްވިފައި ވެއެވެ.","[10]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(4) އޭ ނަބިއްޔާއެވެ! ކާފިރުންނަށް އިބަ ނަބިއްޔާ ވިދާޅުވާށެވެ! اللهُ I ފިޔަވައި ތިޔަބައިމީހުން އެ ތަކެއްޗަށް ގޮވައި ދުޢާކޮށް، އަޅުކަންކޮށް ތިޔަ އުޅޭ ބުދުތަކާއި، ހިލަތަކާއި، ގަސްތަކާ އަދި އެ ނޫން ވެސް ތަކެތި އުފައްދައިފައިވާ ފަރުބަދައެއް ކޯރެއް އަދި އެ ނޫން އެހެން އެއްޗެއް ވިއަސް ބިމުގައި ވާނަމަ، އެ އެއްޗެއްގެ ވާހަކައިން ތިޔަބައިމީހުން އަހުރެންނަށް ނިކަން ޚަބަރުދީބަލާށެވެ! އަދި ތިޔަބައިމީހުން، ތިޔަ އަޅުކަންކުރާ ތަކެތި އުފައްދައިފައިވާ އެއްވެސް އެއްޗެއް އަދި ތަނެއް ވިއަސް، މި ބިމުން ތިޔަބައިމީހުން އަހުރެންނަށް ނިކަން ދައްކައިބަލާށެވެ! ނުވަތަ އެ ތަކެއްޗަށް ތިޔަބައިމީހުން ތިޔަ އަޅުކަންކުރަނީ، އުޑުތައް ހެއްދެވުމުގައި އެ ތަކެތި، اللهُ Iއާއި ބައިވެރިވެ، އެ ކަމުގައި އެ ތަކެތި، އެ إِلٰهއަށް އެހީތެރިވެފައި ވާތީހެއްޔެވެ؟ ތިޔަބައިމީހުން ވެސް ޤަބޫލުކުރާ ގޮތުގައި އުޑުތަކާއި ބިމާ އަދި އެ ދެމެދުގައި ވާހައި ތަކެތި އުފެއްދެވީ، اللهُ Iއެވެ. ކަން މިހެން ހުރި އިރު، ތިޔަބައިމީހުން ތިޔަ އަޅުކަންކުރާ ތަކެއްޗަށް އަޅުކަންކުރުން ހުއްދަވާނޭ ކަމަށް ބުނެ، ތިޔަބައިމީހުން ތިޔަ ދައްކައި އުޅެނީ ތެދު ވާހަކައެއް ކަމުގައި ވަނީ ނަމަ، އެ ކަމުގެ މައްޗަށް ދަލީލު ލިބިދެނިވި އެއްވެސް ފޮތެއް، މި ޤުރްއާނުގެ ކުރީގައި ބާވައިލެއްވުނު ފޮތްތަކުގެތެރޭގައި ވަނީ ނަމަ، އެ ފޮތެއް ތިޔަބައިމީހުން އަހުރެންނަށް ނިކަން ގެނެސްދީބަލާށެވެ! ނުވަތަ އެ ފަދަ ތަކެއްޗަށް އަޅުކަންކުރުން ހުއްދަވާނޭ ކަމުގެ މައްޗަށް ދަލީލުކުރާ އެއްވެސް ޞައްޙަ ޚަބަރެއް އަދި ޢިލްމެއް ވިއަސް، އިސްވެ ގޮސްފައިވާ މީހުންގެ ކިބައިން، ތިޔަބައިމީހުންނާ ހަމައަށް އައިސްފައި ވަނީ ނަމަ، އެ އެއްޗެއް ވެސް ތިޔަބައިމީހުން އަހުރެންނަށް ނިކަން ގެނެސްދީބަލާށެވެ![11] ޝައްކެއްނެތެވެ. މި ޤުރްއާނުގައި ވަނީ، اللهُ I އުފެއްދެވި އެއްވެސް އެއްޗެއް އުފެއްދެވުމުގައި، އެ إِلٰهއަށް އެއްވެސް ބައިވެރިއަކު ނުވާ ކަމުގައެވެ. އަދި، އެ إِلٰهُ ފިޔަވައި އެހެން އެއްވެސް ފަރާތަކަށް އެއްވެސް އަޅުކަމެއް ކުރުން، ޙައްޤުނުވާނޭ ކަމުގައެވެ.","[11]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(5) اللهُ I ފިޔަވައި، އެ މީހަކު ކުރާ ދުޢާއަށް ޤިޔާމަތް ދުވަހާ ހަމައަށް ވެސް އިޖާބަނުދެވޭ ފަރާތަކަށް ނުވަތަ އެއްޗަކަށް އަޅުކަންކޮށް، ދުޢާކޮށް، ގޮވައި ހަދާ މީހަކަށްވުރެން ބޮޑު އަނިޔާވެރިއަކީ އަދި މަގުފުރެދުންތެރިއަކީ ވެސް ފަހެ ކާކުހެއްޔެވެ؟ ހަމަކަށަވަރުން ވެސް، އެ ފަދަ މީހަކަށްވުރެން ބޮޑު އަނިޔާވެރިއަކު ވިއަސް އަދި މަގުފުރެދުންތެރިއަކު ވިއަސް ނުވެއެވެ. އަދި، اللهُ I ފިޔަވައި އެ ތަކެއްޗަށް އެބައިމީހުން އެ އަޅުކަންކުރާ ތަކެތި ވަނީ، އެބައިމީހުން އެ ކުރާ ދުޢާއާއި އެ ގޮވާ ގޮވުމަށް ޣާފިލުވެގެންނެވެ. އެހެނީ، އެ ތަކެއްޗަކީ، އިވުމެއް ފެނުމެއް އަދި ބުއްދިއެއް ވިއަސް ލިބިފައި ނުވާ ހިލަތަކަކާއި، ގަސްތަކަކާއި، އެ ނޫން ވެސް ބައެއް ތަކެއްޗެވެ. ވީމާ، އެ ތަކެއްޗަށް އަޅުކަންކުރުމުން ދުނިޔޭގައި ވެސް އަދި އާޚިރަތުގައި ވެސް އެބައިމީހުންނަށް ކުރާނޭ އެއްވެސް ފައިދާއެއް ނެތެވެ. އަދި ކިއެއްތަ! އެ ކަމުގެ ސަބަބުން އެބައި މީހުންނަށް ހުރީ މުޅީން ވެސް ގެއްލުމާއި ހަލާކެވެ.[12]","[12]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(6) އަދި އެންމެހައި މީސްތަކުން މަޙްޝަރުކުރެއްވޭ ދުވަހުން، ދުނިޔޭގައި އުޅުނު އިރު، اللهُ I ފިޔަވައި އެބައިމީހުން އަޅުކަންކުރި ބުދުތަކާއި، ހިލަތަކާއި، ގަސްތަކާ އަދި އެ ނޫން ވެސް ތަކެތި، އެ ތަކެއްޗަށް އަޅުކަންކުރި މީހުންގެ ޢަދާވާތްތެރީން ކަމުގައި ވާނެތެވެ. އަދި އެ ތަކެއްޗަށް އެބައިމީހުން އަޅުކަންކޮށް އުޅުނު ކަމާ މެދު ދެކޮޅުހަދައި، އެ ކަމަށް އިންކާރުކުރާ ތަކެތި ކަމުގައި ވެސް އެ ތަކެތި ވާނެތެވެ.[13]","[13]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(7) އަދި، ތިމަން إِلٰهُ ބާވައިލެއްވި ކީރިތި ޤުރްއާނުގެ ފައުޅުކަން ބޮޑު އާޔަތްތައް އެބައިމީހުންގެ ގާތުގައި ކިޔެވި، އެ އާޔަތްތަކުގައިވާ ޙައްޤު ބަސްފުޅު އެބައިމީހުންނާ ހަމައަށް، ތިމަން إِلٰهُގެ ރަސޫލާ ގެންނެވި ހިނދު، އެ ޙައްޤު ބަސްފުޅާ މެދު ކާފިރުން ބުންޏެވެ. އެއީ، اللهُ I ބާވައިލެއްވި ވަޙީބަސްފުޅުތަކެއް ނޫނެވެ. އަދި ކިއެއްތަ! އެއީ، ފައުޅުވެ ހާމަވެގެންވާ ޖާދޫއެކެވެ. ބަޔާންވެގެންވާ ސިޙްރެކެވެ.[14]","[14]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(8) ނުވަތަ، ކީރިތި ޤުރްއާނަކީ، اللهُ I ބާވައިލެއްވި ފޮތެއް ނޫން ކަމަށާއި، އެ ފޮތަކީ، އެ ރަސޫލާ އަމިއްލަފުޅަށް އުފައްދަވައި، އެ إِلٰهُ ބާވައިލެއްވި ފޮތެއް ކަމުގައި ވިދާޅުވެ އިތުރުފުޅުހައްދަވައިގެން، އެ ރަސޫލާ ގެންނަވައިފައިވާ ބަސްފުޅުތަކެއް ކަމުގައި، އެ ކާފިރުން ބުނަނީހެއްޔެވެ؟ އެ ފަދައިން ބުނާ ކާފިރުންގެ ގާތުގައި، އިބަ ރަސޫލާ ވިދާޅުވާށެވެ! އެ إِلٰهއަށް ނިސްބަތްކޮށް ދޮގުހަދައިގެން އަހުރެން ގެނެސްފައިވާ ފޮތެއް ކަމުގައި، ކީރިތި ޤުރްއާން ވަނީ ނަމަ، އަހުރެންގެ މައްޗަށް، އެ إِلٰهُ ފޮނުއްވާ ޢަޛާބެއް އައުމުން، ތިޔަބައިމީހުންނަކަށް އަހުރެން ދިފާޢުކޮށް ސަލާމަތްކޮށެއް ނުދެވޭނެތެވެ. ވީއިރު، އެ إِلٰهއަށް ނިސްބަތްކޮށް ދޮގުހަދައި، އެ ކަމުގެ ސަބަބުން، އެ إِلٰهُގެ ޢަޛާބަށް އަހުރެންގެ ނަފްސު އަހުރެން އަމިއްލައަށް ހުށަހަޅާންވީ ކީއްވެގެންހެއްޔެވެ؟ އެއީ، ފަހަރެއްގައި ވެސް އަހުރެން ކުރާނޭ ކަމެއް ނޫނެވެ. އަދި، އެ إِلٰهُ ބާވައިލެއްވި ކީރިތި ޤުރްއާނާ މެދު ތިޔަބައިމީހުން ތިޔަ ހަދައި އުޅޭ ބުހުތާން ދޮގުތަކާއި، އަހުރެންނާ ބެހޭ ގޮތުން ތިޔަ ދައްކައި އުޅޭ އެއްވެސް ޙަޤީޤަތެއް ނެތް ބޮޑެތި ދޮގު ވާހަކަތައް، އެ إِلٰهُ މޮޅަށް ދެނެވޮޑިގެން ވެތެވެ. އެހެންކަމަށް ވުމާއެކު، އަހުރެންނާއި ތިޔަބައިމީހުންނާ ދެމެދުގައިވާ ހެކިވެރިއަކަށް، އެ إِلٰهُ ފުދެއެވެ. އަދި އެ إِلٰهއީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންނަށް ކުރެވޭ ފާފަތައް ގިނަގިނައިން ފުއްސަވާ ނުހަނު އޯގާވަންތަ ރަޙީމުވަން إِلٰهއެވެ.[15]","[15]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(9) އޭ اللهُ Iގެ ރަސޫލާއެވެ! ކާފިރުންނަށް އިބަ ރަސޫލާ ވިދާޅުވާށެވެ! ތިމަން ރަސޫލާއީ އެއްވެސް އައު ކަމަކައިގެން އައި ރަސޫލަކީމެއް ނޫނެވެ. އަދި، اللهُ I ފޮނުއްވި އެންމެ ފުރަތަމަ ރަސޫލަކީ ވެސް އަހުރެންނެއް ނޫނެވެ. ހަމަކަށަވަރުން، އަހުރެންނަށްވުރެން ކުރީން، އެ إِلٰهُ ވަނީ އެތަކެއް ރަސޫލުން ފޮނުއްވައިފައެވެ. އަދި އަހުރެންނާ މެދު ވެސް އަދި ތިޔަބައިމީހުންނާ މެދު ވެސް، اللهُ I ކަންތައްކުރައްވާނީ ކިހިނަކުން ކަމެއް، އަހުރެންނަކަށް ނޭގެއެވެ. އަދި އަހުރެންނަށް ބާވައިލެއްވޭ ވަޙީއަށް މެނުވީ، އަހުރެން ތަބާއެއް ނުވަމެވެ. އަދި ކަނޑައެޅި ބަޔާންވެގެން ހުރި އިންޛާރަކުން މީސްތަކުންނަށް އިންޛާރުކޮށް، އެބައިމީހުންނަށް ބިރުވެރިކަމުގެ ޚަބަރު ދޭ ރަސޫލަކު ކަމުގައި މެނުވީ އަހުރެން ނުވަމެވެ.[16] މި އާޔަތް ބާވައިލެއްވުނު ސަބަބު: اللهُ I އެ ދެބަފައިކަލުންނަށް ރުއްސުންލެއްވި، اِبْنُ عَبَّاسގެ އަރިހުން ރިވާވެގެން ވެއެވެ. رَسُولُ اللهِ rގެ އަޞްޙާބުންނަށް މައްކާގެ މުޝްރިކުން ދެމުންދިޔަ އަނިޔާތައް އޭގެ ނިހާޔަތަށް ގޮސްފައިވަނިކޮށް، ކަދުރު ރުއްތަކާއި އެ ނޫން ގަސްތައް ހުރި ފެން ތިޔާގި ބިމަކަށް ހިޖްރަކުރައްވަނިކޮށް، ކީރިތި ރަސޫލާއަށް ހުވަފެންފުޅުގައި ފެނިވަޑައިގަތެވެ. ދެން، އެ ހުވަފެންފުޅުގެ ވާހަކަ އެ ރަސޫލާގެ އަޞްޙާބުންގެ އަރިހުގައި ވިދާޅުވުމުން އެ ހުވަފެންފުޅާ މެދު ނުހަނު ބޮޑަށް އެ ބޭފުޅުން އުފައުފުޅުކުރެއްވިއެވެ. އަދި ކައިރި މުސްތަޤްބަލެއްގައި މުޝްރިކުންގެ އަނިޔާއިން ސަލާމަތްވެވަޑައިގެންނެވޭނޭ ކަމުގެ އުންމީދުގައި ތިއްބެވިއެވެ. ނަމަވެސް، މުޝްރިކުން ދެމުންދިޔަ އަނިޔާގައި ގިނަ ދުވަސްތައް ވޭތުވާން ފެށުމުން، رَسُولُ اللهِ rގެ އަރިހުގައި އަޞްޙާބުން ދެންނެވިއެވެ. އޭ اللهُ Iގެ ރަސޫލާއެވެ! އިބަ ރަސޫލާއަށް ހުވަފެންފުޅުގައި ފެނިވަޑައިގަތް ބިމަށް އަޅުގަނޑުމެން ހިޖްރަކުރާނީ ކޮންއިރަކުންތޯއެވެ؟ މި ފަދައިން އަޞްޙާބުން ދެންނެވުމުން، އެއަށް ވަކި ޖަވާބެއް ނުދެއްވައި، رَسُولُ اللهِ r ހަނުހުންނެވިއެވެ. ދެން، އެ ކަމާ ގުޅިގެން (وَمَا أَدْرِي مَا يُفْعَلُ بِي وَلاَ بِكُمْ ) މި އާޔަތް ބާވައިލެއްވުމުން، އެ ސުވާލުގެ ޖަވާބުގައި ޙަދީޘުކުރެއްވި ކަމުގައި ވެއެވެ. «ތިމަން ރަސޫލާއާ މެދު ވެސް އަދި ތިޔަބައިމީހުންނާ މެދު ވެސް، اللهُ I ކަންތައްކުރައްވާނީ ކިހިނަކުން ކަމެއް، ތިމަން ރަސޫލާއަކަށް އެނގިވަޑައެއް ނުގަންނަވައެވެ. އަދި ހުވަފެންފުޅުގައި ފެނިވަޑައިގަތް ރަށަށް، ހިޖްރަކުރައްވާނޭ ކަމެއް ވެސް ނުވަތަ ނޫން ކަމެއް ވެސް އެނގިވަޑައެއް ނުގަންނަވައެވެ.» މި ފަދައިން ވިދާޅުވުމަށް ފަހު ޙަދީޘުކުރެއްވިއެވެ. «އެއީ، ހަމަ އެކަނި، ތިމަން ރަސޫލާއަށް ފެނިވަޑައިގެންނެވި ހުފަފެންފުޅެކެވެ. ވުމާއެކު، ތިމަން ރަސޫލާ ތަބާވެވަޑައިގަންނަވާނީ ތިމަންރަސޫލާއަށް ބާވައިލެއްވޭ ވަޙީއަށެވެ.»[17]","[16]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[17]-  مَعَانِي الْقُرْآنِ وَإِعْرَابُهُ لِلْإمَامِ أَبِي إِسْحَاقَ الزَّجَّاجِ"],["(10) އޭ ރަސޫލާއެވެ! ޤުރްއާން ދޮގުކުރާ ކާފިރުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުން ނިކަން ބުނެބަލާށެވެ! ކީރިތި ޤުރްއާނަކީ، اللهُ Iގެ ޙަޟްރަތުން ބާވައިލެއްވިގެންވާ ފޮތެއް ކަމުގައިވާ ޙާލުގައި، ތިޔަބައިމީހުން އެ ފޮތަށް ކާފިރުވެއްޖެ ނަމަ، ތިޔަބައިމީހުންނީ އަމިއްލަ ނަފްސަށް އަނިޔާވެރިވާ ބަޔަކު ކަމުގައި ނުވޭހެއްޔެވެ؟ އަދި ތައުރާތުގައިވާ ވާހަކަތަކުން، އެ ޤުރްއާނަކީ، اللهُ Iގެ ޙަޟްރަތުން ބާވައިލެއްވިގެންވާ ޙައްޤު ތެދު ފޮތެއް ކަން، ބަނީ އިސްރާއީލުންގެ ތެރެއިން މީހަކަށް ޤަބޫލުކުރެވި، އެ ޤުރްއާނަކީ ޙައްޤު ތެދު ފޮތެއް ކަމަށް އޭނާ ހެކިވެ، އެ ފޮތަށް އީމާންވުމަށް ފަހު، ތިޔަބައިމީހުން، އެ ޤުރްއާނަށް ކާފިރުވެ، ބޮޑާކަންމަތީ ދެމިތިބެއްޖެ ނަމަ، ތިޔަބައިމީހުންނީ ތިޔަބައިމީހުންގެ އަމިއްލަ ނަފްސަށް އަނިޔާވެރިވާ ބަޔަކު ކަމުގައި ފަހެ ނުވޭހެއްޔެވެ؟ ހަމަކަށަވަރުން، اللهُ I ބާވައިލެއްވި ކީރިތި ޤުރްއާނަށް ކާފިރުވެ، އަމިއްލަ ނަފްސަށް އަނިޔާވެރިވާ މީހަކަށް، އެ إِلٰهُ ތެދުމަގެއް ނުދައްކަވަތެވެ.[18] މި އާޔަތް ބާވައިލެއްވުނު ސަބަބު: سَعْدُ بْنِ أَبِي وَقَّاصٍ hގެ އަރިހުން ރިވާވެގެން ވެއެވެ. މި އާޔަތް ބާވައިލެއްވުނީ عَبْدِ اللهِ بْنِ سَلَامٍ hއާ ބެހޭ ގޮތުންނެވެ.[19] އަދި މި އާޔަތަކީ މަދީނާގައި ބާވައިލެއްވުނު އާޔަތެއް ކަމަށް ވެސް ރިވާވެގެން ވެއެވެ.[20]","[18]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[19]-  صَحِيحُ الجَْامِعِ لِلْإمَامِ الْبُخَارِي وَصَحِيحُ الْإِمَامِ مُسْلِمٍ\n[20]-  مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر"],["(11) އަދި ކީރިތި ޤުރްއާން ދޮގުކޮށް، އެ ފޮތަށް ކާފިރުވި މީހުން، އެ ޤުރްއާނަށް އީމާންވި މީހުންނަށް ބުންޏެވެ. مُحَمَّدُ الْأَمِينُ ގެންނެވި ޤުރްއާނާއި، مُحَمَّدُ الْأَمِينُ ގެންނެވިކަމަށް އެ ވިދާޅުވާ ރަސޫލުކަމުގައި މާތްކަމާއި ހެޔޮކަން ހިމެނޭ ކަމުގައި ވީނަމަ، އަހުރެމެންނަށްވުރެން ކުރީން، ތިޔަ ނިކަމެތީންނަކަށް އެ ކަންކަމަކަށް އީމާނެއް ނުވެވުނީހެވެ. އަދި ކިއެއްތަ! އެ ކަންކަމަށް އީމާންވުމުގައި ތިޔަބިމީހުންނަށްވުރެން ކުރިއަރައި ދިޔައީހީ އަހުރެމެންނެވެ. އަދި އެ ޤުރްއާނުން ތެދުމަގު ލިބިނުގަނެ ތިބެ އެބައިމީހުން ބުނާނޭ ކަން ކަށަވަރެވެ. އެ ޤުރްއާނަކީ،އެވޭލާ ޒަމާނުގެ މީހުންގެ ކިބައިން އައިސްފައިވާ ދޮގު ފުލޯކު ވާހަކަތަކެކެވެ. އަދި އަހުރެމެންނަކީ، ދޮގު ވާހަކަތައް ޤަބޫލުކޮށް، އެ ވާހަކަތަކަށް ތަބާވާ ބައެއް ނޫނެވެ.[21] މި އާޔަތް ބާވައިލެއްވުނު ސަބަބު: عُرْوَةُ بْنِ الزُّبَيْرِ hގެ އަރިހުން ރިވާވެގެން ވެއެވެ. މި އާޔަތް ބާވައިލެއްވުނީ زِنِّيرَة iއާ ބެހޭ ގޮތުންނެވެ. އެ ކަމަނާއަކީ، ރޫމު ކަރައިގެ ބޭކަނބަލެކެވެ. އެހެނީ، އެ ކަމަނާ އިސްލާމްވެވަޑައިގަތުމުން، މައްކާގެ މުޝްރިކުންގެ ތެރޭގައި ތިބި ބޮޑުން ބުންޏެވެ. مُحَمَّدُ الْأَمِينُ ގެންނެވި ކަންތައްތަކަކީ، މާތްކަމާއި ހެޔޮކަން ހިމެނޭ ކަންތައްތަކެއް ކަމުގައި ވީނަމަ، އަހުރެމެންނަށްވުރެން ކުރީން، زِنِّيرَةއަކަށް އެ ކަންކަމަށް އީމާނެއް ނުވެވުނީހެވެ. އަދި އެ ކަމަނާ އިސްލާމްވެވަޑައިގެންނެވިތާ މާކަ ގިނަ ދުވަސްތަކެއް ނުވެ، އެ ކަމަނާގެ ދެ ލޯފުޅު އަނދިރިވި ހިނދު އެބައިމީހުން ބުންޏެވެ. ކަމަނާގެ ލޮލުގެ ފެނުން ގެންދިޔައީ ލާތައާއި ޢުއްޒާއެވެ. އެ ފަދައިން އެބައިމީހުން ބުނުމުން، اللهُ I އެ ކަމަނާގެ ލޯފުޅުގެ ފެނުން އަނބުރާ ރައްދުކުރެއްވިއެވެ. ވުމާއެކު، މުޝްރިކުންގެ އެ ވާހަކަތަކާ ގުޅިގެން މިއާޔަތް ބާވައިލެއްވުނެވެ.[22] ދަންނާށެވެ! ލާތައާއި ޢުއްޒާއަކީ، މައްކާގެ މުޝްރިކުން އަޅުކަންކޮށްއުޅުނު ބުދުތަކުގެ ތެރެއިން ދެ ބުދެވެ.","[21]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[22]-  اَلْجاَمِعُ لِأحْكَامِ الْقُرْآنِ لِلْإمَامِ الْقُرْطُبِي"],["(12) އަދި ، اللهُ Iވަނީ، މި ޤުރްއާން ބާވައިލެއްވުމުގެ ކުރީން، އިސްރާއީލުގެ ދަރީންނަށް ޓަކައި ތައުރާތު ބާވައިލައްވައިފައެވެ. އެއީ، އެބައިމީހުން އެ ފޮތަށް އީމާންވެ، އެ ފޮތުގައި އަންގަވައިފައިވާ ގޮތަށް އުޅެ، އެ ފޮތުން ތެދުމަގު ލިބިގަތުމަށެވެ. ވުމާއެކު، ބަނީ އިސްރާއީލުންގެ ތެރެއިން ތައުރާތަށް އީމާންވެ، مُوسَى uއާ ތަބާވެ، އެ ފޮތުގައި ވާގޮތަށް ޢަމަލުކުޅަ މީހުންނަށް ޓަކައި ހުރި ރަޙްމަތެއް ކަމުގައި އެ ފޮތް ވިއެވެ. އަދި، ކީރިތި ޤުރްއާނަކީ، އެ ފޮތް ބާވައިލެއްވުމުގެ ކުރީން ބާވައިލެއްވުނު ފޮތްތައް ތެދުކުރަނިވި ގޮތުގައި، ސާފު ޢަރަބި ބަހުން ބާވައިލެއްވިފައިވާ ފޮތެކެވެ. ވީމާ، ޤުރްއާން ބާވައިލެއްވުނީ، اللهُ Iއަށް އުރެދި، އެ ފޮތް ދޮގުކޮށް ކާފިރުވެ، އަމިއްލަ ނަފްސަށް އަނިޔާވެރިވެ، އެ ގޮތުގައި ދެމިތިބެއްޖެ ބަޔަކަށް، ނަރަކައިގެ ޢަޛާބު ދެއްވޭނޭ ވާހަކައިން ބިރުވެރިކަމުގެ ޚަބަރު ދެއްވުމަށެވެ. އަދި، للهُI އަށް އީމާންވެ، مُحَمَّدٌ rއާ ތަބާވެ، އެ ފޮތުގައި ވާގޮތަށް އުޅެ، ހެޔޮ ޢަމަލުކުރާ ޢިޚްލާޞްތެރި މުއުމިނުންނަށް އުފައުވެރި ޚަބަރެއް ކަމުގައި ވެސް މެއެވެ.[23]","[23]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(13) ހަމަކަށަވަރުން، އަހުރެމެންގެ ވެރި رَبُّއަކީ، اللهُ Iއެވެ. އަދި، އެ إِلٰهُ ފިޔަވައި، އެހެން އެއްވެސް إِلٰهއަކު އަހުރެމެންނަކަށް ނުވެއެވެ. މި ފަދައިން ބުނެ، އީމާންކަން މަތީ ސާބިތުވެ، ޞާލިޙު ޢަމަލުކުޅައުން މަތީ ދެމިތިބި މީހުން ދަންނާށެވެ! ފަހެ، ޤިޔާމަތް ދުވަހުގެ ބިރުވެރިކަމުގެ ތެރެއިން ކުޑަވެސް ބިރުވެރިކަމެއް އެބައިމީހުންނަކަށް ނުވެއެވެ. އަދި ދުނިޔޭގައި އެބައިމީހުން ކުޅަ ޢަމަލުތަކުގެ ނަތީޖާއާ މެދު ހިތާމަކުރާނޭ ބަޔަކު ކަމުގައި، އެބައިމީހުން ނުވެއެވެ. އަދި ދުނިޔެއަށް ދޫކޮށްފައިދިޔަ ތަކެއްޗާއި، ދަރީންނާ އަދި ދުނިޔޭގައި އުޅުނު އިރު ނުކޮށް ދޫކޮށްލެވުނު ކަންތައްތަކާ މެދު ހިތާމަކުރާނޭ ބަޔަކު ކަމުގައި ވެސް އެބައިމީހުން ނުމެ ވޭމެއެވެ.[24]","[24]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(14) اللهُ I ފިޔަވައި އެހެން އެއްވެސް إِلٰهއަކު އަހުރެމެންނަކަށް ނުވެއެވެ. މި ފަދައިން ބުނެ، އީމާންކަންމަތީ ސާބިތުވެ، ޞާލިޙު ޢަމަލުކުޅައުންމަތީ ދެމި ތިބި މީހުންނަކީ ސުވަރުގޭގެ އަހްލުވެރީންނެވެ. މަރުވުމެއް އަދި އެ ތަނުން ނުކުތުމެއް ނެތި އަބަދުގެއަބަދަށް އެބައިމީހުން އެ ތާނގައި ދެމިތިބޭނެތެވެ. އެއީ، އެ ފަދަ މީހުންގެ މައްޗަށް، اللهُ I ބަހައްޓަވާ ރަޙްމަތްވަންތަކަމެވެ. އަދި ދުނިޔޭގައި އުޅުނު އިރު އެބައިމީހުން ކޮށްއުޅުނު ހެޔޮ ޢަމަލުތަކަށް، އެ إِلٰهُ ދެއްވާ ދަރުމަ ވެސް މެއެވެ.[25]","[25]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(15) އަދި އިންސާނާއަށް، ތިމަން إِلٰهُ އަމުރުކުރެއްވީ، އޭނާގެ މައިންބަފައިންގެ ޙަޔާތުގައި އެބައިމީހުންނަށް ހެޔޮކޮށް ހިތައި އިޙްސާންތެރިވުމަށެވެ. އަދި އެ މައިންބަފައިންނަކީ މުސްލިމުންކަމުގައި ވަނީ ނަމަ، އެބައިމީހުން މަރުވުމަށް ފަހު ވެސް، އެބައިމީހުންނަށް ރަޙްމަތްލެއްވުން އެދި ހެޔޮ ދުޢާކޮށް، އެބައިމީހުންނަށް ޓަކައި ޞަދަޤާތްކޮށް އުޅުމަށެވެ. އަދި ވަކީން ޚާއްޞަކޮށް އޭނާގެ މަންމައަށް ހެޔޮކޮށް ހިތުމަށް، އެ إِلٰهُ އަމުރުކުރެއްވިއެވެ. އެހެނީ، އިންސާނާގެ މަންމަ އޭނާއައިގެން ބަލިވެއިން ވަގުތުން ފެށިގެން ވިހެއުމުގެ ނިއަލަށް ވެސް، ނުހަނު ބޮޑު އުނދަގުލާއި، ތުރާލާއި، ވޭނާއި، ކެކުޅުން، އެ މައިމީހާ އުފުލިއެވެ. އަދި އެ އިންސާނާގެ މަންމަ އޭނާއައިގެން ބަލިވެ އިނުމާއި، އޭނާ ވިހައި ކިރުދީ، ކިރު ތުނބުން ވީއްލުމުގެ މުއްދަތަކީ، ތިރީސް މަސް ދުވަސް ކަމުގައި ވިއެވެ. އަދި އޭގެ އިތުރަށް، އޭނާ އަމިއްލައަށް އުޅެވޭވަރުވެއްޖައުމަށް ދާނދެން އޭނާގެ ޚިދްމަތުގައި ދެމިހުރެ އޭނާ ބަލަހައްޓައެވެ. ދެން، އިންސާނާ ދުނިޔޭގައި ހުރެ ބޮޑުވެ، ބުއްދި ފުރިހަމަވެ، ސާޅީސް އަހަރު ވުމުން، އޭނާގެ ވެރި إِلٰهގެ ޙަޟްރަތުގައި ދުޢާކޮށް ދަންނަވަތެވެ. އޭ އަޅުގެ ވެރި إِلٰهއެވެ! މި އަޅާއަށާއި، މި އަޅާގެ މައިން ބަފައިންނަށް، އިބަ إِلٰهُ ދެއްވައި ދަރުމަކުރެއްވި ނިޢުމަތްތަކަށް ޝުކްރުވެރިވެ، އިބަ إِلٰهُ ރުހިވޮޑިގަންނަވާ ފަދަ ހެޔޮ ޢަމަލުކުރުމަށް މި އަޅާއަށް އިލްހާމުކޮށްދެއްވައި، އިބަ إِلٰهُ ރުހިވޮޑިގަންނަވާ މަގުން ހިނގުމުގެ ހެޔޮ ތައުފީޤު މި އަޅާއަށް ދެއްވައިފާނދޭވެ! އަދި މި އަޅާގެ ޢަމަލުތައް ޤަބޫލުކުރައްވައިފާނދޭވެ! މި އަޅާ ވަނީ، އިބަ إِلٰهُގެ އަމުރުފުޅުތަކަށް ބޯލަނބައި ކިޔަމަންތެރިވާ ތެދުވެރި މުސްލިމުންގެ ތެރެއިންނެވެ.[26] ދަންނާށެވެ! މި އާޔަތުގެ ކުރީގައިވާ އާޔަތްތަކުގައި، اللهُ Iގެ އެއްކައުވަންތަކަން ޤަބޫލުކުރުމަށާއި، އިންސާނާ ކުރާ ހުރިހައި އަޅުކަމެއް އޭނާގެ ޚާލިޤުވަންތަ رَبُّގެ ޙަޟްރަތަށް ޚާލިޞްކުރުމަށް އަމުރުކުރެއްވުމަށް ފަހު، މި އާޔަތުގައި އަމުރުކުރައްވައިފައި މިވަނީ މައިންބަފައިންނަށް ހެޔޮކޮށް ހިތުމަށެވެ. އަދި ވަކީން ޚާއްޞަކޮށް މަންމައަށް ހެޔޮކޮށް ހިތުމަށެވެ. ވުމާއެކު، އިންސާނާގެ ބައްޕައަށްވުރެން އޭނާގެ މަންމައަށް ހެޔޮކޮށް ހިތުން، ތިން ގުނަ އިތުރުވެގެންވާ ކަމުގައި ސައްޙަ ޙަދީޘުތަކުގައި އައިސްފައި ވެއެވެ.[27] އަދި މިއާޔަތަކީ، މަދީނާގައި ބާވައިލެއްވުނު އާޔަތެއް ކަމަށް ވެސް ރިވާވެގެން ވެއެވެ.[28]","[26]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[27] -  صَحِيحُ الْجَامِعِ لِلْإمَامِ الْبُخَارِي وَصَحِيحُ الْإِمَامِ مُسْلِمٍ\n[28] -  مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر"],["(16) ބަޔާންވެދިޔަ ގޮތަށް ޢަމަލުކުޅަ މީހުންނަކީ، އެބަމީހުން ކުޅަ ހެޔޮ ޢަމަލުތައް އެބައިމީހުންގެ ކިބައިން، ތިމަން إِلٰهُ ޤަބޫލުކުރައްވައި، އެ ޢަމަލުތަކަށް ގިނަގުނަ ދަރުމަ ދެއްވައި، އެބައިމީހުންގެ ކުށްތައް ޢަފޫކުރައްވައި، އެބައިމީހުންނަށް ކުރެވިފައިވާ ފާފަތައް، ތިމަން إِلٰهُ ފުއްސަވައިދެއްވާނޭ މީހުންނެވެ. އަދި އެބައިމީހުން ވާހުށީ ސުވަރުގޭގެ އަހްލުވެރީންގެ ތެރޭގައެވެ. މި ވަޢުދުފުޅަކީ، ރަސޫލުންގެ ދޫފުޅު މަތީން، اللهُ Iގެ އަޅުތަކުންނަށް، އެ إِلٰهُ ކުރައްވައިފައިވާ ޙައްޤު ތެދު ވަޢުދުފުޅެކެވެ. ހަމަކަށަވަރުން، އެ إِلٰهُ ކުރައްވައިފައިވާ ވަޢުދުފުޅާ، އެ إِلٰهُ ޚިލާފުވެވޮޑިއެއް ނުގަންނަވާނެތެވެ.[29]","[29]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(17) އަދި ދަރިއަކަށް ނަސޭހަތް ދެމުން އޭނާގެ މައިންބަފައިން ބުންޏެވެ. اللهُ Iގެ އެއްކައުވަންތަކަން ތެދުކޮށް ޤަބޫލުކޮށް އާޚިރަތް ދުވަހަށް ކަލޭ ނިކަން އީމާންވެބަލާށެވެ! މި ފަދައިން ބުނުމުން، އެބައިމީހުންގެ ނަސޭހަތް ޤަބޫލުނުކޮށް، އޭނާގެ މައިންބަފައިންނަށް ބަދުދުޢާކުރަމުން އޭނާ ބުންޏެވެ. ތިޔަ ދެ މީހުންނަށް ނުބައިކަން ހުއްޓެވެ. ތިޔަ ދެ މީހުންގެ ވާހަކައިން އަހުރެންގެ ހިތަށް، ނުހަނު ދަތިވެއެވެ. އަހުރެން މަރުވެ، ފަނާވެ، ނެތި ދިޔުމަށް ފަހު، އަލުން ދިރުން ލިބި، ކަށްވަޅުން ނެރެވި، މަޙްޝަރުކުރެއްވޭނޭ ކަމަށް ބުނެ، ތިޔަ ދެ މީހުން އަހުރެން ބިރުގަންނަވަނީހެއްޔެވެ؟ އަދި ހަމަކަށަވަރުން، އަހުރެންނަށްވުރެން ކުރީންއައި ޤަރުނުތަކުގެ މީހުން ވަނީ މަރުވެ ފަނާވެ ގޮސްފައެވެ. އޭގެ ތެރެއިން އެކަކު ވެސް އެނބުރި ދުނިޔެއަކަށް ނާދެއެވެ. މަރުވުމުން އެބައިމީހުންގެ ކަންތައްތައް އެ ނިމުނީއެވެ. ވީމާ، އަހުރެން ވެސް މަރުވުމުން އަހުރެންގެ ކަންތައް ވެސް އެ ނިމުނީއެވެ. އަދި މައިންބަފައިންގެ ނަސޭހަތް ޤަބޫލުނުކޮށް އެބައިމީހުންނަށް ބަދުދުޢާކޮށް، އެ ފަދަ ކުފުރުވެރި ވާހަކަތައް ދައްކަމުން އޭނާ ދާއިރު ވެސް، އެ މައިންބަފައިންގެ މަސައްކަތަކީ، އެ ދަރިފުޅުގެ ސަލާމަތަށް އެދި ދުޢާކޮށް، އެ ދަރިފުޅަށް ހެޔޮ ވިސްނުން ދެއްވާތޯ، اللهُ Iއަށް ދެންނެވުމެވެ. އަދި އޭނާގެ ގާތުގައި އެ މައިންބަފައިން ބުނެތެވެ. اللهُ Iގެ އެއްކައުވަންތަކަން ތެދުކޮށް ޤަބޫލުކޮށް އީމާންވެ، އާޚިރަތް ދުވަހަށާއި، ބާވައިލެއްވި ފޮތްތަކަށާއި، ރަސޫލުންގެ ރިސާލަތަށް ކަލޭ ނިކަން އީމާންވެބަލާށެވެ! ނޫން ނަމަ، ކަލެއަށް ހަލާކުހުއްޓެވެ. ހަމަކަށަވަރުން، މަރުވުމަށް ފަހު އަލުން ދިރުއްވައި މަޙްޝަރުކުރައްވާނޭ ކަމަށް، اللهُ I ކުރައްވައިފައިވާ ވަޢުދުފުޅަކީ، ހަމަ ޙައްޤު ތެދު ވަޢުދުފުޅެކެވެ. މި ފަދައިން އެބައިމީހުން ބުނުމުން އެ ނުބައި ނުލަފާ ދަރި، އޭނާގެ ހެޔޮލަފާ މައިންބަފައިންނަށް ބުނެތެވެ. މަރުވުމަށް ފަހު އަލުން ދިރި، މަޙްޝަރުގެ ބިމަށް މީސްތަކުން އަންނާނޭ ކަމަށް ބުނެ، ތިޔަބައިމީހުން ތިޔަ ދައްކައިއުޅޭ ވާހަކައަކީ އިސްވެދިޔަ މީހުންގެ ފޮތްތަކުން ނަޤްލުކުރެވިފައިވާ ތާކުންތާކުނުޖެހޭ ދޮގު ފުލޯކު ވާހަކަތަކެއް ކަމުގައި މެނުވީ ނުވެއެވެ.[30]","[30]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(18) ބަޔާންވެދިޔަ ފަދަ ކުފުރުގެ ވާހަކަތައް ދައްކައި، اللهُ Iގެ އެއްކައުވަންތަކަން ޤަބޫލުނުކޮށް، އާޚިރަތް ދުވަސް އަންނާނޭ ކަމަށް އިންކާރުކުރާ މީހުންނަކީ، اللهُ Iގެ ކޯފާގެ ބަސްފުޅު އެބައިމީހުންގެ މައްޗަށް ޙައްޤުވެ، ގަދަފަދަ ޢުޤޫބާތާއި ވޭންދެނިވި ޢަޛާބު ދެއްވޭނޭ މީހުންނެވެ. އަދި އެ ފަދަ ކޮންމެ ބަޔަކު ހިމެނޭނީ، ޖިންނީންނާއި އިންސީންގެ ތެރެއިން، އެބައިމީހުންގެ ކުރީން އިސްވެ ގޮސްފައިވާ އުންމަތްތަކުގެ ތެރޭގައި އުޅުނު އެ ފަދަ ކާފިރުންގެ ލިސްޓުގައެވެ. ހަމަކަށަވަރުން، ގެއްލެނިވެގެންވާ ބަޔަކު ކަމުގައި އެ ކާފިރުން ވިއެވެ. ތެދުމަގު ދީފައި އެބައިމީހުން ގަތީ މަގުފުރެދުމެވެ. ނިޢުމަތުގެ ބަދަލުގައި އެބައިމީހުން ލިބިގަތީ ޢަޛާބެވެ. ވުމާއެކު، އެބައިމީހުންގެ އަމިއްލަ ނަފްސުތަކާއި އަނބިދަރީން ނަރަކައަށް އެއްލައިލި ބަޔަކު ކަމުގައި އެބައިމީހުން ވިއެވެ.[31]","[31]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(19) އަދި، ސުވަރުގެވަންތަވެރީންނާއި ނަރަކަވަންތަވެރީންގެ ތެރެއިން ކޮންމެ ބަޔަކަށް ވެސް، ދުނިޔޭގައި އެ ބަޔަކު ކުރި ޢަމަލަކާ އެކަށޭނަ ގޮތުން، އާޚިރަތުގައި ދަރަޖަތަކެއް ވެއެވެ. ސުވަރުގެވަންތަވެރީންނަށް ހުންނާނީ ނިޢުމަތްތަކުން ފުރިގެންވާ ސުވަރުގޭގެ ތަފާތު ދަރަޖަތަކެވެ. ނަރަކަވަންތަވެރީންނަށް ހުންނާނީ ބާވަތްބާވަތުގެ ޢަޛާބުން ފުރިގެންވާ ނަރަކައިގެ ތަފާތު ވަތްގަނޑުތަކެވެ. އެއީ، ސުވަރުގޭގެ އަހްލުވެރީންނާއި ނަރަކައިގެ އަހްލުވެރީންނަށް ވެސް، އެބައިމީހުން ދުނިޔޭގައި ކުޅަ ޢަމަލުތަކުގެ ޖަޒާ ފުރިހަމައަށް ދެއްވުމަށް ޓަކައެވެ. ވުމާއެކު، ކުޑަވެސް އަނިޔާއެއް އެބައިމީހުންނަކަށް ނުކުރެއްވޭހުއްޓެވެ. އަދި އެބައިމީހުން ނުކުރާ ނުބައި ކަމެއް ކުރިކަމެއް ކަމުގައި ހިމެނި، ނުވަތަ ކުރި ހެޔޮ ކަމެއް އުނިކުރެވި، ކިތަންމެ ކުޑަ ވެސް ބޭއިންޞާފެއް ނުކުރެއްވޭހުށިމެއެވެ.[32]","[32]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(20) އަދި، اللهُ Iގެ އެއްކައުވަންތަކަން ޤަބޫލުނުކޮށް، ރަސޫލުންގެ ރިސާލަތު ދޮގުކޮށް، ކާފިރުވި މީހުން ނަރަކައަށް ހުށަހެޅުއްވޭ ދުވަހު އެބައިމީހުންނަށް އެންގެވޭނެތެވެ. ތިޔަބައިމީހުންގެ ޒުވާން ދުވަސްވަރު ތިޔަބައިމީހުން ވޭތުކުރީ، އުރެދުންތެރިކަމާއި ކުފުރުވެރިކަމުގައެވެ. އަދި ދުނިޔޭގެ ޙަޔާތުގައި ތިޔަބައިމީހުން ލިބިގަތީ، އެ ތާނގެ މަޖަލާއި، އަރާމާއި، ލައްޒަތެވެ. އެ ތާނގައި އުޅުނު އިރު، اللهُ Iއަށް ކިޔަމަންތެރިވެ، ހެޔޮ ޢަމަލުނުކޮށް ތިޔަބައިމީހުންގެ ޢުމުރު ނަގައިލީމުއެވެ. ފަހެ، ދުނިޔޭގެ ޙަޔާތުގައި ތިޔަބައިމީހުން ކުޅަ ނުބައި ކަންތައްތަކަށް، ނިކަމެތިކަމުގެ ޢަޛާބުން، މިއަދު ތިޔަބައިމީހުންނަށް ޢަޛާބުދެއްވޭނެތެވެ. އެ ޢަޛާބަކީ، ބިމުގައި ބޮޑާވެ ކިބުރުވެރިވެ އުޅުމުގެ އެއްވެސް ޙައްޤެއް ތިޔަބައިމީހުންނަށް ލިބިފައި ނުވާ ޙާލު، اللهُ Iއަށް ކިޔަމަންވުމުގެ ބަދަލުގައި، އެ إِلٰهއަށް އުރެދި ނުކިޔަމަންތެރިވާ ފާސިޤުން ކަމުގައިވެ، އެ إِلٰهُގެ އަޅުތަކުންގެ މައްޗަށް ބޮޑާވެ އަނިޔާވެރިވުމުގެ ސަބަބުން، ތިޔަބައިމީހުންނަށް ދެއްވޭ ނިކަމެތިކަމާއި އިހާނެތިކަމުގެ ޢަޛާބެވެ.[33]","[33]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(21) އޭ ނަބިއްޔާއެވެ! ނަސަބުގެ ގޮތުން ޢާދު ބާގައިގެ މީހުންގެ އަޚަކު ކަމުގައިވި، هُودُ uގެެ ވާހަކަ، އިބަ ނަބިއްޔާގެ ޤައުމުގެ ކާފިރުންނަށް، އިބަ ނަބިއްޔާ ވިދާޅުވެދެއްވާށެވެ! އެ ވާހަކައަކީ، ޢަރަބި ކަރައިގެ ދެކުނުގައި، އަޙްޤާފު މި ނަން ކިއުނު ވެލި ފަރުބަދަތަކުގައި ދިރިއުޅުނު ބަޔަކު ކަމުގައިވާ، هُودُ uގެ ޤައުމުގެ މީހުންނަށް، އެ ރަސޫލާދެއްވި ދީނުގެ ދަޢުވަތު ޤަބޫލުނުކުރި ނަމަ، އެބައިމީހުންގެ މައްޗަށް އަތުވެދާނޭ ޢުޤޫބާތެއްގެ ވާހަކައިން، އެ ރަސޫލާކުރެއްވި އިންޛާރުތަކުގެ ވާހަކައެވެ. އަދި ހަމަކަށަވަރުން، އެ ރަސޫލާގެ ކުރީންނާއި އެ ރަސޫލާއަށް ފަހުގައި ވެސް، اللهُ I ވަނީ، އެ ފަދަ އިންޛާރުތައް ކުރެއްވި ރަސޫލުން، އެ ރަސޫލުންގެ އުންމަތްތަކަށް ފޮނުއްވައިފައެވެ. ފަހެ، هُودُ uގެ ޤައުމުގެ މީހުންނަށް ދީނުގެ ދަޢުވަތުދެއްވަމުން އެ ރަސޫލާ ވިދާޅުވިއެވެ. اللهُ I ފިޔަވައި އެހެން އެއްވެސް ފަރާތަކަށް ތިޔަބައިމީހުން އަޅުކަންނުކުރާށެވެ! އަދިވެސް، އެ ރަސޫލާ ވިދާޅުވިއެވެ. ހަމަކަށަވަރުން، ބިރުވެރިކަން ނުހަނު ބޮޑުވެގެންވާ ދުވަހެއްގައި ތިޔަބައިމީހުންގެ މައްޗަށް އަތުވެދާނޭ ގަދަފަދަ ޢަޛާބަކާ މެދު އަހުރެން ބިރުގަންނަމެވެ. އެ ޢަޛާބަކީ، اللهُ I ފިޔަވައި އެއްވެސް އެހެން ފަރާތަކަށް ތިޔަބައިމީހުން އަޅުކަން ކުރާ ނަމަ، ޤިޔާމަތް ދުވަހުން ތިޔަބައިމީހުންނަށް، އެ إِلٰهُ ދެއްވާނޭ ގަދަފަދަ ޢަޛާބެވެ.[34]","[34]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(22) ބަޔާންވެދިޔަ ފަދައިން، هُودُ u ވިދާޅުވުމުން، އެ ރަސޫލާގެ ޤައުމުގެ މީހުން ދެންނެވިއެވެ. އަޅުގަނޑުމެންގެ ގާތަށް ތިބާ ތިޔަ ވަޑައިގެންނެވީ، އަޅުގަނޑުމެން އަޅުކަންކުރާ އިލާހުންނަށް އަޅުކަންކުރުން މަނާކުރައްވައި، އަޅުގަނޑުމެން އެ ކަމުން ދުރުކުރެއްވުމަށްތޯއެވެ؟ ފަހެ، ތެދުވެރީންގެ ތެރޭގައި ތިބާ ހިމެނިވަޑައިގަންނަވާ ނަމަ، ތިބާ އަޅުގަނޑުމެންނަށް ތިޔަ ވަޢުދުކުރައްވާ ގަދަފަދަ ޢަޛާބު، އަޅުގަނޑުމެންގެ މައްޗަށް، ނިކަން ގެންނަވައި ބައްލަވާށެވެ! ދަންނާށެވެ! އެ ފަދައިން އެބައިމީހުން ބުނީ، އެ ޢަޛާބަކީ ނާންނާނޭ ޢަޛާބެއް ކަމަށް ހީކޮށް، އެ ރަސޫލާއަށް މަލާމާތްކުރުމުގެ ގޮތުންނެވެ.[35]","[35]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(23) އެ ފަދައިން އެބައިމީހުން ދެންނެވުމުން، هُودُu ވިދާޅުވިއެވެ. އެ ޢަޛާބު އަންނަނާނޭ ވަގުތަކާއި އެ ކަމުގެ ހުރިހައި ޢިލްމެއް ލިބިވޮޑިގެންވަނީ، اللهُ Iއަށް ކަން ކަށަވަރެވެ. އަދި، ތިމަން ރަސޫލާއާ ޙަވާލުކުރެއްވިގެން ވަނީ، އެ ކަމަކައިގެން ތިޔަބައިމީހުންގެ ގާތަށް، ތިމަން ރަސޫލާ ފޮނުއްވުނު ކަންތައް ތިޔަބައިމީހުންނަށް އިއްވައި ދިނުމެވެ. އެއީ، اللهُ Iގެ ދީން ތިޔަބައިމީހުންނަށް ރައްދުކޮށްދިނުމެވެ. އެ ނޫން އެހެން އެއްވެސް ކަމެއް، ތިމަން ރަސޫލާއާ ޙަވާލުކުރެއްވިފައެއް ނުވެއެވެ. ވުމާއެކު، އެ ނޫން އެހެން ކަމެއް ތިމަން ރަސޫލާއެއް ނުކުރަމެވެ. އެހެނެއްކަމަކު، اللهُ Iގެ ޢަޛާބުއައުން އަވަސްވުމަށް، ކުޑަވެސް ޖެހިލުމެއް ނެތި ތިޔަބައިމީހުން ތިޔަ އެދެނީ، ވިސްނުން ކުޑަ ޖާހިލު ބަޔަކު ކަމުގައި ތިޔަބައިމީހުން ވާތީ ކަމަށް އަހުރެންދެކެމެވެ.[36]","[36]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(24) ދެންފަހެ، هُودُ uގެ ޤައުމުގެ މީހުން އުޅުނު ވާދީތަކާ ދިމާއަށް، އުދަރެހުން ނެގި ވިލާގަޑެއް ކުރިމަތިލައި އަރައިގެން އަންނަތަން ފެނުނު ހިނދު އެބައިމީހުން ބުންޏެވެ. މިއީ، އަހުރެމެންގެ ރަށަށް ވާރޭފެން ވެއްސައިދެނިވި ވިލާގަނޑެކެވެ. މި ފަދައިން އެބައިމީހުން ބުނުމުން، هُودُ u ވިދާޅުވިއެވެ. އެ ވިލާގަނޑަކީ، ތިޔަބައިމީހުން ތިޔަ ހީކުރާ ފަދައިން ރަޙްމަތުގެ ވާރޭ ގެނެސްދެނިވި ވިލާގަނޑެއް ނޫނެވެ. އެހެނީ، އެ ވިލާގަނޑާ މެދު ކަންތައް ނިމިފައި ވަނީ، އެއް ގޮތަކަށް ވެސް ތިޔަބައިމީހުން ތިޔަ ދެކޭ ގޮތަކަށް ނޫނެވެ. އަދި ކިއެއްތަ! އެއީ، ތިޔަބައިމީހުން އެ ޢަޛާބު އަވަސް ވުމަށް އެދި އުޅުނު ޢަޛާބެވެ. ތިޔަބައިމީހުންނަށް ތިޔަ ފެންނަ ވަޔަކީ، އެ ވައިގައި ނުހަނު ބޮޑު ވޭންދެނިވި ޢަޛާބު އެކުލެވިގެންވާ ގަދަފަދަ ވަޔެކެވެ.",""],["(25) ޢާދު ބާގައިގެ މީހުންގެ މައްޗަށް އެ ޖެހުނު ވަޔަކީ، އެ ވައިގެ، ވެރި إِلٰهُގެ އަމުރުފުޅަށް ކިޔަމަންވެ، އެ ވައި އައިސް ޖެހުނު ކޮންމެ އެއްޗެއްމެ ހަލާކުކޮށް ނެތިކޮށްލަނިވި ވަޔެކެވެ. ފަހެ، ހަތްރެއާއި އަށް ދުވަސް ވާނދެން، މެދު ކެނޑުމެއް ނެތި އެ ޢަޛާބުގެ ވައި އެ ރަށަށް ޖެހުނެވެ. ދެން އެއަށްފަހު، އެ ވައި މަޑުވި ހިނދު، އެބައިމީހުން އެންމެން ތިބީ މަރުވެފައެވެ. ވުމާއެކު، އެބައިމީހުން އުޅުނު ގޯތިގެދޮރު ފިޔަވައި، އެބައިމީހުންގެ އެހެން އެއްވެސް އަސަރެއް ފެންނަން ނެތް ބަޔަކު ކަމުގައި އެބައިމީހުން ވެގެން ދިޔައެވެ. ދަންނާށެވެ! ނުބައި ނުލަފާ ކުށްވެރި މުޖުރިމުންނަށް، ތިމަން إِلٰهُ ދެއްވަނީ އެ ފަދަ ޢުޤޫބާތެވެ. އަދި ކުށްވެރީންނަށް ޖަޒާދެއްވަނީ ހަމަ އެ ފަދައިންނެވެ.[37]","[37]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(26) އަދި ހަމަކަށަވަރުން، ޢާދު ބާގައިގެ މީހުންނަށް ހުރިހައި ކަމެއްގައި ވެސް، ތިމަން إِلٰهُ އާރާއި ބާރު ދެއްވީ، ތިޔަ ޤުރައިޝު ވަންހައިގެ މީހުންނަށް އެއްވެސް ކަމެއްގައި، އާރާއި ބާރު ދެއްވައިފައި ނުވާ ފަދަ މިންވަރަކަށެވެ. އަދި ހަމަކަށަވަރުން، ޢާދު ބާގައިގެ މީހުންނަށް، ތިމަން إِلٰهُ އެ ދެއްވި ބާރު ތިޔަބައިމީހުންނަށް ދެއްވި ނަމަ، ދެކޮޅުވެރިކަމާއި ކުފުރުވެރިކަމުގައި އެބައިމީހުންނަށްވުރެން ތިޔަބައިމީހުން މާބޮޑަށް ކުރިއަރައި ދިޔައީހެވެ. އަދި އަޑުއެހުމަށް ޓަކައި ކަންފަތްތަކާއި، ބެލުމަށް ޓަކައި ލޯތަކާއި، ވިސްނައި ފިކުރުކުރުމަށް ޓަކައި ހިތްތައް އެބައިމީހުންގެ ހަށިތަކުގައި، ތިމަން إِلٰهُ ލެއްވީމެވެ.ނަމަވެސް، އެ ހުރިހައި ނިޢުމަތްތަކެއް އެބައިމީހުން ބޭނުންކުރީ، ތިމަން اللهއަށް އުރެދި ނުކިޔަމަންތެރިވެ، ތިމަން إِلٰهُގެ އާޔަތްތަކައިގެން އެބައިމީހުންގެ ގާތަށް ފޮނުއްވުނު ރަސޫލުން ގެންނެވި މުޢުޖިޒާތްތަކާއި، ޙުއްޖަތްތަކާއި، ދަލީލުތަކާއި، އާޔަތްތައް ޤަބޫލުނުކޮށް ދެކޮޅުހެދުމަށެވެ. އެ ކަމުގެ ސަބަބުން، އެބައިމީހުންނަށް ދެއްވުނު އިވުމަކުން، ފެނުމަކުން އަދި ވިސްނުމަކުން ވިއަސް އެބައިމީހުންނަކަށް އެއްވެސް ފައިދާއެއް ނުކުރިއެވެ. އަދި ކިއެއްތަ! އެ ޢަޛާބާ މެދު އެބައިމީހުން މަލާމާތްކޮށް ފުރައްސާރަކޮށް އުޅުނު ޢަޛާބު އައިސް، އެބައިމީހުން ވަށައިލައި، އެ ޢަޛާބުގައި ޢާދު ބާގައިގެ އެންމެހައި ކާފިރުން ހަލާކުވެ ނެތިދިޔަ އިރު، އެބައިމީހުންނަށް ދެއްވުނު އިވުމާއި، ފެނުމާއި، ބުއްދިއާއި، ވިސްނުން، އެބައިމީހުންނަކަށް އެއްވެސް ކަމެއް ފުއްދައެއް ނުދިނެވެ. ދަންނާށެވެ! މި އާޔަތުގައި މިވަނީ އެންމެހައި ކާފިރުތަކުންނަށް ޓަކައިވާ ނުހަނު ބޮޑު އިންޛާރުގެ ބަސްފުޅެކެވެ.[38]","[38] - التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(27) އޭ މައްކާގެ އަހްލުވެރީންނޭވެ! އަދި ހަމަކަށަވަރުން، ތިޔަބައިމީހުންގެ ވަށައިގެންވާ ރަށްތަކުގައި އުޅުނު، ޢާދު ބާގައާއި، ޘަމޫދު ބާގައާއި، އެ ނޫން ވެސް ޤައުމުތަކުގެ މީހުން އުޅުނު ރަށްތައް ގަދަފަދަވެގެންވާ ހިއްޕެވުމަކުން ހިއްޕަވައި، އެ ރަށްރަށުގައި އުޅުނު ކާފިރުން ހަލާކުކުރައްވައި، ތިމަން إلهُ، އެ އެންމެން ނެތިކުރެއްވީމެވެ. އެއީ، ތިމަން إلهُގެ އެއްކައުވަންތަކަމާއި ކަށަކުޅަދުންވަންތަކަމުގެ މައްޗަށް، ދަލީލުކުރަނިވި ޙުއްޖަތްތަކާއި، އާޔަތްތަކާއި، ހެކިތައް، އެކިގޮތްގޮތަށް ފައުޅުކުރައްވައި އެބައިމީހުންނަށް ދެއްކެވުމަށް ފަހުގައި ވެސް، އެބައިމީހުން އީމާންނުވުމުންނެވެ. އަދި އެ ފަދަ ޙުއްޖަތްތަކާއި، އާޔަތްތަކާއި، ހެކިތައް، ތަފާތު ގޮތްގޮތަށް، ތިމަން إِلٰهُ އެބައިމީހުންނަށް ދެއްކެވީ، އެބައިމީހުންގެ ކިބައިގައި ހުރި އުރެދުންތެރިކަމާއި ކުފުރުވެރިކަން ދޫކޮށް ތެދު މަގަށް އެނބުރި ރުޖޫޢަވެ، ތިމަން إِلٰهُގެ އެއްކައުވަންތަކަން ޤަބޫލުކޮށް، ތިމަން إِلٰهއަށް އަޅުކަންކުރޭތޯއެވެ.[39]","[39] - التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(28) اللهُ Iގެ ޙަޟްރަތަށް ކުއްތަންވުމުގެ ގޮތުން، اللهُ I ފިޔަވައި އިލާހުންތަކެއް ހިފައި އިޚްތިޔާރުކޮށް އުޅުނު މީހުންގެ މައްޗަށް، اللهُ I ފޮނުއްވި ޢަޛާބު އައިސް ކުރިމަތިވީ ހިނދު، އެބައިމީހުން އެ އަޅުކަންކޮށް އުޅުނު ބުދުތަކާއި އެ ނޫން ތަކެތި، އެ إِلٰهُގެ ޢަޛާބުން އެބައިމީހުން ސަލާމަތްކޮށް ނަޞްރުނުދިނީ ކީއްވެގެންހެއްޔެވެ؟ އެބައިމީހުން އެ އަޅުކަންކޮށް އުޅުނު ބުދުތަކާއި އެ ނޫން ތަކެތި، اللهُ Iގެ ޙަޟްރަތުގައި އެބައިމީހުންނަށް ޝަފާޢަތްތެރިވެ، އެ إِلٰهُގެ ޢަޛާބުން އެބައިމީހުން ސަލާމަތްކޮށް ނަޞްރުނުދިނީ ވެސް ފަހެ ކީއްވެގެންހެއްޔެވެ؟ އަދި ކިއެއްތަ! ޤިޔާމަތް ދުވަހުން، اللهُ Iގެ ޙަޟްރަތުގައި އެބައިމީހުންނަށް ޝަފާޢަތްތެރިވުމަށް ޓަކައި، އެއިން އެއްވެސް އެއްޗެއް ޙާޟިރުނުމެވާނެތެވެ. އަދި އެ ހުރިހައި ތަކެތި ވާނީ އެބައިމީހުންނަށް ގެއްލިފައެވެ. އެހެނީ، اللهُ I ފިޔަވައި އެ ތަކެއްޗަށް އެބައިމީހުން އަޅުކަންކުރި ތަކެތި، އެ إِلٰهُގެ ޙަޟްރަތަށް އެބައިމީހުން ކުއްތަންކޮށްދޭނޭ ކަމަށާއި އެބައިމީހުންނަށް ޝަފާޢަތްތެރިވެދޭނޭ ކަމަށް ބުނެ އެބައިމީހުން ދެއްކި ވާހަކަތަކަކީ އެބައިމީހުން ހެދި ދޮގުތަކެކެވެ. އަދި އެބައިމީހުން އަޅުކަންކޮށް އުޅުނު ތަކެއްޗަކީ، އެ ތަކެއްޗާ މެދު އެބައިމީހުން ދޮގުހަދައި އުޅުނު ތަކެއްޗެވެ.[40]","[40]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(29) އަދި، ކީރިތި ޤުރްއާނުގެ އަޑުއެހުމަށް ޓަކައި، ޖިންނީންގެ ތެރެއިން ޖަމާޢަތެއްގެ ބަޔަކު، އިބަ ރަސޫލާގެ އަރިހަށް، ތިމަން إِلٰهُ ފޮނުއްވި ހިނދު، ކަންތައް ހިނގައިދިޔަ ގޮތް ހަނދުމަކުރައްވާށެވެ! ފަހެ، އެ ކަންތައްތައް ހިނގައިދިޔަ ގޮތަކީ މިއީއެވެ. އެ ރަސޫލާ ޤުރްއާން ކިޔަވައިވިދާޅުވާން ހުންނަވަނިކޮށް، އެ ރަސޫލާގެ އަރިހަށް އެ ޖިންނީންނަށް އާދެވުމުން، އެއް ޖިންނި އަނެއް ޖިންނިއަށް ބުންޏެވެ. އެ ރަސޫލާ އެ ކިޔަވައިވިދާޅުވާ ޤުރްއާނުގެ އަޑު ކަނުލައި އެހުމަށް ޓަކައި، ތިޔަ ޖިންނީން ހަނުތިބޭށެވެ! ދެންފަހެ، ކީރިތި ރަސޫލާ ކިޔަވައިވިދާޅުވި އާޔަތްތަކެއް ކިޔަވައިވިދާޅުވެ ނިމުނު ހިނދު، އެ އާޔަތްތަކުގައިވާ ވާހަކަތަކުން އަސަރުކުރިލެއް ބޮޑުކަމުން، އެ އާޔަތްތަކަށް އެ ޖިންނީން އީމާންވިއެވެ. އަދި، ޤުރްއާނަށް އީމާންނުވާ ބައެއްގެ މައްޗަށް އަތުވެދާނޭ ޢަޛާބެއްގެ ވާހަކައިން އެ ޖިންނީންގެ ޤައުމުގެ މީހުންނަށް އިންޛާރުކުރާ ބައެއްގެ ގޮތުގައި، އެ ޖިންނީން އެނބުރި ދިޔައެވެ. [41]","[41]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(30) ކީރިތި ރަސޫލާގެ ރިސާލަތު ޤަބޫލުކޮށް އީމާންވި ޖިންނީން، އެ ޖިންނީންގެ ޤައުމުގެ އެހެން ޖިންނީންނަށް ބުންޏެވެ. އޭ އަހުރެމެންގެ ޤައުމުގެ ޖިންނީންނޭވެ! ހަމަކަށަވަރުން، موسى uއަށް ބާވައިލެއްވުނު ފޮތަށް ފަހު، اللهُ I ބާވައިލެއްވި ފޮތެއް ކިޔެވޭ އަޑު އަހުރެމެން އަހައިފީމުއެވެ. އެ ފޮތަކީ، އޭގެ ކުރީން، اللهُ I ބާވައިލެއްވި ހުރިހައި ފޮތްތައް ތެދުކުރަނިވި ގޮތުގައި ބާވައިލެއްވުނު ފޮތެއް ވެސް މެއެވެ. އަދި ޙައްޤާއި ބާޠިލު ވަކިކޮށްދީ، ޙައްޤު ގޮތަށާއި ސީދާމަގަށް، އެ ފޮތް މަގުދައްކައެވެ. އެ މަގަކީ، اللهُ I ރުހިވޮޑިގަންނަވާ ދީނުގެ މަގެވެ.[42]","[42]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(31) އަދި ވެސް އެ ޖިންނީން ބުންޏެވެ. އޭ އަހުރެމެންގެ ޤައުމުގެ ޖިންނީންނޭވެ! اللهُ Iގެ ދީނަށް ގޮވައިލައްވާ ރަސޫލާގެ ދަޢުވަތަށް އިޖާބަދީ، އެ ރަސޫލާގެ ރިސާލަތަށް ތިޔަ ޖިންނީން އީމާންވާށެވެ! އޭރުން، ތިޔަ ޖިންނީންގެ ފާފަތައް، އެ إِلٰهُ ފުއްސަވައިދެއްވައި، ނަރަކައިގެ ވޭންދެވިނި ޢަޛާބުން، ތިޔަ ޖިންނީން ދިންނަވާނެތެވެ.[43]","[43]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(32) އަދި، اللهُ Iގެ ދީނަށް އެ ގޮވައިލައްވާ ރަސޫލާގެ ދަޢުވަތަށް އިޖާބަނުދޭ ކޮންމެ މީހަކުމެ ދަންނާށެވެ! ފަހެ، اللهُ I އޭނާއަށް ޢުޤޫބާތެއް ދެއްވުމަށް، އިރާދަކުރައްވައިފިނަމަ، ބިމުގައި އެ ކަމަށް ހުރަސްއަޅައި، އެ ޢުޤޫބާތެއް އަޔަނުދީ މަނާކުރެވޭނޭ މީހަކު ކަމުގައި ވެސް އަދި، އެ إِلٰهُ ދެއްވަވާ ޢުޤޫބާތަކުން ސަލާމަތްވުމަށް ޓަކައި ފިލައިގެންދެވޭނޭ މީހަކުކަމުގައިވެސް އޭނާ ނުވެއެވެ. އަދި ހަމަ އެހެންމެ، އެ إِلٰهُ އޭނާއަށް ދެއްވަވާ ޢުޤޫބާތަކުން އޭނާ ސަލާމަތްކޮށްދީ އެހީތެރިވެދޭނޭ އެއްވެސް ސަހަރޯވެރިއަކު، އެ إِلٰهُ ފިޔަވައި އޭނާއަކަށް ނުމެވޭމެއެވެ. ކަން މިހެން ހުރި އިރު، اللهُ Iގެ ދީނަށް ގޮވައިލައްވާ ރަސޫލާގެ ދަޢުވަތަށް އިޖާބަނުދޭ މީހުން އެ ވަނީ ފައުޅުވެ ބަޔާންވެގެންވާ މަގުފުރެދުމެއްގައެވެ.[44]","[44]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(33) އެހެރަ ބޮޑެތި އުޑުތަކާއި ބިން އިސްވެދިޔަ މިސާލަކާނުލައި ހެއްދެވުމުގައި އެއްވެސް ކަހަލަ ނުކުޅެދުންތެރިކަމެއް އަދި ކިތަންމެ ކުޑަ ވެސް ވަރުބަލިފުޅުކަމެއް ލިބިވޮޑިގެންނުވާ، اللهُ Iއީ، މަރުވެފައިވާ ތަކެތި އަލުން ދިރުއްވުމަށް ކުޅަދުންވަންތަ إِلٰهُ ކަން، އެބައިމީހުންނަށް ފަހެ ނޭގެނީހެއްޔެވެ؟ އެހެނަކުން ނޫނެވެ. ހަމަކަށަވަރުން، اللهُ Iއީ ކޮންމެ ކަމެއްގެ މައްޗަށްމެ ކުޅަދުންވަންތަ إِلٰهއެވެ. ވީއިރު، މަރުވެފައިވާ ތަކެތި އަލުން ދިރުއްވުމަކީ، އެ إِلٰهއަށް ނުހަނު ފަސޭހަފުޅު ކަމެއް ކަން، އެބައިމީހުންނަށް އެނގޭން ޖެހޭ ކަން ކަށަވަރެވެ.[45]","[45] -  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(34) އަދި، اللهُ Iއަށް ކާފިރުވި މީސްތަކުން ނަރަކައަށް ވެއްދެވި، އެ ތާނގެ ޢަޛާބަށް އެބައިމީހުން ހުށަހެޅުއްވޭ ޤިޔާމަތް ދުވަހުން އެބައިމީހުންނާ ސުވާލުކުރެއްވޭނެތެވެ. اللهُ Iގެ އެއްކައުވަންތަކަން ޤަބޫލުނުކޮށް، އެ إِلٰهއަށް ކާފިރުވެ، އެ إِلٰهُ ފޮނުއްވި ރަސޫލުން ގެންނެވި ރިސާލަތު ދޮގުކުރާ މީހުންނަށް ނަރަކައިގެ ގަދަފަދަ ޢަޛާބުދެއްވޭނޭ ކަމަށް ކުރެއްވުނު ވަޢުދުފުޅަކީ ޙައްޤު ތެދުކަމުގައި ނުވޭހެއްޔެވެ؟ އަދި ތިޔަބައިމީހުންނަށް ތިޔަ ލިބެނީ، އެ ފަދަ މީހުންނަށް ލިބޭނޭ ކަމަށް ވަޢުދުވެވުނު ޢަޛާބުނޫންހެއްޔެވެ؟ އެ ފަދައިން އެ ކާފަރުންނާ ސުވާލުވެވުމުން އެބައިމީހުން ބުނާނެތެވެ. އާނއެކެވެ! އަހުރެމެންގެ ވެރި رَبُّ ގަންދީ ބުނަމެވެ. އަހުރެމެންނަށް ވެވުނު ވަޢުދަކީ ހަމަ ޙައްޤު ތެދުވަޢުދެކެވެ. ކާފިރުންނާ ކުރެއްވޭ ސުވާލަށް މި ފަދައިން ބުނެ ޖަވާބުދިނުމުން އެބައިމީހުންނަށް އެންގެވޭނެތެވެ. ފަހެ، ދުނިޔޭގައި އުޅުނު އިރު، اللهُ Iއަށް ކާފިރުވެއުޅުނުކަމަށް ޓަކައި، ވޭންދެނިވި ޢަޛާބު، މިއަދު ތިޔަބައިމީހުން ލިބިގަންނާށެވެ! [46]","[46] -  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(35) އޭ ނަބިއްޔާއެވެ! ރަސޫލުންގެތެރެއިން نُوحُuއާއި، إِبْرَاهِيمُ uއާއި، مُوسَى uއާއި، عِيسَى u ފަދަ ރަސޫލުން ކެތްތެރިވެވަޑައިގެންނެވި ފަދައިން، އިބަ ރަސޫލާ ވެސް، اللهُ Iގެ ދީނަށް ގޮވައިލެއްވުމުގައި ކެތްތެރިވެވަޑައިގަންނަވާށެވެ! އަދި، އިބަ ރަސޫލާގެ ޤައުމުގެ މީހުންގެ ކިބައިން، އިބަ ރަސޫލާއަށް ލިބިވަޑައިގަންނަވާ އަނިޔާތަކާއި ދުއްތުރައުތަކަށް ވެސް ކެތްކުރައްވާށެވެ! އަދި ހިތްވަރުފުޅުގަދަކުރައްވައި، ނުހަނު ވަރުގަދަ ޢަޒްމަކާ އެކު، އިސްލާމް ދީނުގެ ދަޢުވަތުދެއްވުމައިގެން ކުރިއަށް ވަޑައިގެންނެވުމުގައި ސާބިތުވެ ހުންނަވާށެވެ! އަދި، އިބަ ރަސޫލާގެ ދަޢުވަތު ދޮގުކޮށް އިންކާރުކުރާ ކާފިރުންގެ މައްޗަށް ޢަޛާބުއައުމަށް އަވަސްވެވަޑައިނުގަންނަވާށެވެ! ފަހެ، އެބައިމީހުންނަށް ވަޢުދުކުރެއްވުނު ޢަޛާބުއައިސް އެބައިމީހުންނާ ކުރިމަތިވެ، އެ ކަންތައްތައް އެބައިމީހުންނަށް ފެންނަ ދުވަހުން، އެބައިމީހުންނަށް ހީވާނީ، ދުވާލެއްގެ ކުޑަ ހިނދުކޮޅެއްގައި މެނުވީ އެބައިމީހުން ދުނިޔޭގައި އުޅެފައި ނުވާ ކަމުގައެވެ. ޝައްކެއްނެތެވެ. މި ޤުރްއާނަކީ އެންމެހައި އިންސީންނާއި ޖިންނީންނަށް އެ ފޮތުގައިވާ ވާހަކަތައް އިއްވަވައިދެއްވުމަށް ޓަކައި، އިބަ ރަސޫލާއަށް ބާވައިލެއްވުނު ފޮތެކެވެ. އެ ފޮތުގައި ވަނީ އިންސީންނާއި ޖިންނީންނަށް ޓަކައިވާ އިރްޝާދާއި ނަސޭހަތެވެ. ދަންނާށެވެ! اللهُ Iއަށް އުރެދި ނުކިޔަމަންތެރިވެ، އެ إِلٰهއަށް އަޅުވެތިކަން އަދާކުރުމުގެ ދާއިރާއިން ބޭރުވެ ތިބި ފާސިޤު ބަޔަކު މެނުވީ، اللهُ Iގެ ޢަޛާބުގައި ހަލާކުވާނޭހެއްޔެވެ؟ ނުވާނޭ ކަން ކަށަވަރެވެ.[47] ދަންނާށެވެ! މި ސޫރަތުގެ ތިރީސް ފަސްވަނަ އާޔަތް ބާވައިލެއްވުނީ އުޙުދު ހަނގުރާމައިގެ ދުވަހުގައި ކަމަށް ރިވާވެގެން ވެއެވެ. [48] އަދި ވެސް ދަންނާށެވެ! ރަސޫލުންގެތެރެއިން، أُوْلُواالْعَزْمގެ ދަރަޖަލިބިވަޑައިގެންފައިވާ ރަސޫލުންނަކީ، نُوحُ uއާއި، إِبْرَاهِيمُ uއާއި، مُوسَى uއާއި، عِيسَى uއާއި، مُحَمَّدٌ rއާއި، މި ފަސް ރަސޫލުންނެވެ.[49]","[47] -  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[48]-  مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر وَاَلنُّكَتُ وَالْعُيُونُ لِلْإمَامِ أَبِي الْحَسَنِ عَلِيُّ بْنِ مُحَمَّدِ الْبَصَرِي الْبَغْدَادِي، الشَّهِيرُ بِالْمَاوَرَدِي\n[49]-  تَفْسِيرُ اللُّبَابِ فِي عُلُوم الْكِتَاب لِلْإمَامِ ابْنِ عَادِل"],["سُوْرَةُ مُحَمَّدއަކީ މަދަނީ ސޫރަތެކެވެ. މި ސޫރަތަކީ، ކީރިތި ޤުރްއާނުގައިވާ اَلْمَثَانِيގެ ސޫރަތްތަކުގެ ތެރެއިން ސޫރަތެކެވެ. اَلْمَثَانِيގެ ސޫރަތްތަކަކީ، سُوْرَةُ قއިން ފެށިގެން سُوْرَةُ النَّاسِގެ ނިއަލަށް އައިސްފައިވާ ސޫރަތްތައް ފިޔަވައި ސަތޭކަ އާޔަތަށްވުރެން މަދު އާޔަތް ހުރި ކޮންމެ ސޫރަތެކެވެ. މި ސޫރަތުގައި ވަނީ (38) ތިރީސް އަށް އާޔަތެވެ. އެއީ، (4) ހަތަރު رُكُوعއެވެ. މި ސޫރަތަކީ، ކީރިތި ޤުރްއާނުގެ (47) ސާޅީސް ހަތްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْحَدِيدِއަށް ފަހުގައެވެ.[50] މި ސޫރަތަށް سُوْرَةُ مُحمَّد މި ނަން ކިއުނީ، މި ސޫރަތުގެ ދެވަނަ އާޔަތުގައި، ކީރިތި ރަސޫލާގެ ނަންފުޅު ޛިކްރުކުރައްވައިފައި ވާތީއެވެ. އަދި سُوْرَةُ الْقِتَالُ ގެ ނަމުން ވެސް މި ސޫރަތަށް ނަންކިޔޭ މެއެވެ.[51] އަދި، الله Iގެ ރިވެތި އިސްމުފުޅުތަކުގެ ތެރެއިން ދެ އިސްމުފުޅު ކަމުގައިވާ، اللهُ މި އިސްމުފުޅާއި، اَلْغَنِيُّ މި އިސްމުފުޅު މި ސޫރަތުގައި އައިސްފައި ވެއެވެ. ފަހެ، މައިގަނޑު ގޮތެއްގައި މި ސޫރަތުގައި ވަނީ، اللهُ I ގެ މަގުގައި ޖިހާދުކުރުމުގެ ވާހަކައެވެ. ވުމާއެކު، اللهُ Iގެ ކަލިމަފުޅު މަތިވެރިކުރުމަށް ޓަކައި ކާފިރުންނާ ޖިހާދުކުރުމުގައި މުސްލިމުން ގެންގުޅޭންޖެހޭ އުޞޫލުތައް، މި ސޫރަތުގައި ބަޔާންކުރައްވައިފައި ވެއެވެ. އަދި ހައްޔަރުކުރެވޭ އަސީރުންނާ މެދު ކަންތައްކުރާނޭ ގޮތާއި، އިސްލާމް ދީނަށް ޓަކައި ކުރެވޭ ޖިހާދުތަކުގައި، މުސްލިމުންނަށް ނަޞްރުލިބޭނޭ ގޮތް، މި ސޫރަތުގައި ބަޔާންކުރައްވައިފައި ވެއެވެ. އަދި އިސްވެދިޔަ އުންމަތްތަކުގެ ކާފިރުން ނިމިދިޔަ ގޮތުގެ ވާހަކަތަކުން ޢިބްރަތް ލިބިގަތުމަށް، މައްކާގެ ކާފިރުންނަށާއި އެ ނޫން އެންމެހައި ކާފިރުންނަށް ވެސް، މި ސޫރަތުގައި ގޮވައިލައްވައިފައި ވެއެވެ. އަދި މުނާފިޤުންގެ ސިފަތަކާއި، އިސްލާމް ދީނާ ދެކޮޅަށް އެބައިމީހުން ރާވާ ނުބައި ރޭވުންތަކާއި، އެބައިމީހުންގެ ނުބައިކަން ފައުޅުކުރައްވައި، އިސްލާމް ދީނަށާއި، މުސްލިމުންނަށްހުރި އެންމެ ބޮޑު ނުރައްކަލަކީ މުނާފިޤުން ކަން މި ސޫރަތުގައި އަންގަވައިފައި ވެއެވެ. އަދި ދުނިޔޭގައި މުއުމިނުންނާއި ކާފިރުންގެ ޢަމަލުތައް ހުންނަގޮތާއި، އެ ދެބައިމީހުންގެ ޙާލާއި، އާޚިރަތުގައި އެ ދެބައިމީހުންނަށް ލިބޭނޭ ޖަޒާއާއި، އެ ދެބައިމީހުންގެ ދެމެދު ހުންނާނޭ ތަފާތުތަކުގެ ވާހަކަ ވެސް މި ސޫރަތުގައި ވެއެވެ. އަދި، اللهُ Iގެ ކަލިމަފުޅު މަތިވެރިކުރުމަށް ޓަކައި، ޖިހާދުކުރުމަށް ގޮވައިލައްވައި މި ސޫރަތް ފެއްޓެވި ފަދައިން، މި ސޫރަތް ނިންމަވައިލައްވައިފައި ވަނީ ވެސް، اللهُ Iގެ ކަލިމަފުޅު މަތިވެރިކުރުމަށްޓަކައި، ޖިހާދުކުރުމަށް ގޮވައިލައްވަމުންނެވެ.[52]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) اللهُ Iއަށާއި، އެ إِلٰهُގެ ރަސޫލާއަށް ކާފިރުވެ، އެ إِلٰهُގެ ދީނަށް އުޅުމުގެ މަގު ބަންދުކުރުމަށް ޓަކައި މީސްތަކުންނަށް ހުރަސްއަޅައި، އެ ދީނުން މީސްތަކުން ދުރުކޮށް އެއްކިބާކުރުމަށް މަސައްކަތްކުރި މީހުންގެ ޢަމަލުތައް ބާޠިލުކުރައްވައި، އެބައިމީހުން ކުޅަނަމަ ކުޅަ ހުރިހައި ހެޔޮ ޢަމަލެއް، اللهُ I ގެއްލެނި ކުރެއްވިއެވެ. އަދި ކިއެއްތަ! އެބައިމީހުން އެ ކުޅަ ނުބައި ޢަމަލުގެ ސަބުބުން އެބައިމީހުންނަށް ދެއްވޭހުށީ ނަރަކައިގެ ގަދަފަދަ ޢަޛާބެވެ.[53]","[50]-  مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر\n[51]-  تَفْسِيرُ الشَّيخِ حُسَين دِيدِي مَلِمْجي\n[52]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[53]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(2) އަދި، اللهُ Iއަށް އީމާންވެ، އިސްލާމީ ޝަރީޢަތުގައި ވާގޮތަށް ޞާލިޙު ޢަމަލުކޮށް، އެ إِلٰهُގެ ރަސޫލާ مُحَمَّدٌ rގެ މައްޗަށް ބާވައިލެއްވުނު ކީރިތި ޤުރްއާނަކީ، އެބައިމީހުންގެ ވެރި إِلٰهُގެ ޙަޟްރަތުން ބާވައިލެއްވިފައިވާ ޙައްޤު ތެދު ބަސްފުޅުކަމަށް އީމާންވި މީހުން ދަންނާށެވެ! اللهُ I އެބައިމީހުންގެ ދުނިޔަވީ ކަންތައްތައް ވެސް އިޞްލާޙުކޮށްދެއްވައި، އެބައިމީހުންނަށް ކުރެވިފައިވާ ކުށްފާފަތަކާ މެދު އާޚިރަތް ދުވަހުން ސުވާލުނުކުރައްވައި، އެ ކަންތައްތައް ފޮރުއްވަވައިދެއްވައި، އާޚިރަތުގެ ކަންތައްތައް ރަނގަޅުވެ އިޞްލާޙުވާނޭ މަގު އެބައިމީހުންނަށް ފަހިކޮށްދެއްވިއެވެ.[54]","[54]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(3) ދުނިޔޭގައި އުޅުނު އިރު ކާފިރުން ކުޅަނަމަ ކުޅަ ހެޔޮ ޢަމަލެއް، اللهُ I ގެއްލެނިކުރައްވައި، ބާޠިލުކުރައްވައި، ޤިޔާމަތް ދުވަހުން ނަރަކައިގެ ގަދަފަދަ ޢަޛާބު އެބައިމީހުންނަށް ދެއްވާނީ، اللهُ Iއާ އެހެނިހެން ފަރާތްތައް ބައިވެރިކޮށް ޝިރްކުކޮށް، އެ إِلٰهއަށް އުރެދި، ޙައްޤު ޤަބޫލުނުކޮށް، ބާޠިލުގެ މަގު އިޚްތިޔާރުކޮށް، ޝައިޠާނާ ދެއްކި މަގުން އެބައިމީހުން ހިނގުމުގެ ސަބަބުންނެވެ. އަދި މުއުމިނުންނަށް ދުނިޔަވީ ކަންތައްތައް އިޞްލާޙުކޮށްދެއްވައި، އެބައިމީހުންނަށް ކުރެވިފައިވާ ކުށްފާފަތަކާ މެދު އާޚިރަތް ދުވަހުން ސުވާލުނުކުރައްވައި، އެ ކަންތައްތައް ފޮރުއްވައިދެއްވައި، އާޚިރަތުގެ ކަންތައްތައް ރަނގަޅުވެ އިޞްލާޙުވާނޭ މަގު އެބައިމީހުންނަށް ފަހިކޮށްދެއްވީ، އެބައިމީހުންގެ ވެރި إِلٰهُގެ ޙަޟްރަތުން އައި ޙައްޤު ބަސްފުޅަށް އެބައިމީހުން އީމާންވެ، އެ ބަސްފުޅާ ތަބާވުމުގެ ސަބަބުންނެވެ. އަދި މުއުމިނުންނާއި ކާފިރުންނާ މި ދެބައިމީހުންނާ މެދު، اللهُ I ކަންތައްތައްކުރައްވާނޭ ގޮތް ބަޔާންކޮށްދެއްވައި، މީސްތަކުންނަށް ޓަކައި އެބައިމީހުންގެ މިސާލުތައް، اللهُ I ޖައްސަވަނީ ބަޔާންވެދިޔަ ފަދައިންނެވެ. އެއީ، އެ މިސާލުތަކުން މީސްތަކުން ޢިބްރަތް ލިބިގަނެ، އަދި ކޮންމެ މީހަކަށް ވެސް، اللهُ I ރުހިވޮޑިގަންނަވާ ގޮތް ރަނގަޅަށް އެނގިގެން ހުރެ، އެ މީހަކު ބޭނުން ބަޔަކާ އެކު އުޅުމަށް ޓަކައެވެ.[55] ދަންނާށެވެ! اللهُ Iގެ ރަސޫލާ مُحَمَّدٌ rގެންނެވި ރިސާލަތު ދޮގުކޮށް، އެހެނިހެން މީސްތަކުން އިސްލާމް ދީނަށް ވަނަނުދީ ހުރަސްއަޅައި އުޅޭހައި ހިނދަކު، އެބައިމީހުން އެ ކުޅަ ރަނގަޅު ކަންތައްތައް، اللهُ Iގެ ޙަޟްރަތުގައި ޤަބޫލެއް ނުކުރެއްވޭހުއްޓެވެ. އެއީ، އެބައިމީހުން، މީސްތަކުންނަށް ހެޔޮކޮށް ހިތައި، މެހްމާންދާރީ އަދާކޮށް، ފަޤީރުންނަށް ކާއެތިކޮޅު ދީ އަދި އެ ނޫން ވެސް އެ ފަދަ ހެޔޮ ޢަމަލުތައް ކިތަންމެ ގިނައިން ކޮށް އުޅުނު ބަޔަކު ކަމުގައި އެބައިމީހުން ވިއަސް މެއެވެ. އަދި އެ ކަންތައްތަކުން އާޚިރަތުގައި އެ ފަދަ މީހުންނަކަށް އެއްވެސް ފައިދާއެއް ނުމެކުރާނޭ މެއެވެ.[56]","[55]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي  \n[56]-  تَفْسِيرُ الشَّيخِ حُسَين دِيدِي مَلِمْجي"],["(4) އޭ އީމާންވެއްޖެ މީސްތަކުންނޭވެ! ފަހެ، ހަނގުރާމައިގެ މައިދާނުގައި، ތިޔަބައިމީހުން ކާފިރުންނާ ބައްދަލުވާ ހިނދު، އެ ކާފިރުންގެ ކަންދުރާތަކުގައި ހަތިޔާރުތަކުން ޖަހައި، އެބައިމީހުންގެ ތެރެއިން ގިނަ ބަޔަކު މަރުވެ ފަނާވެ، އެބައިމީހުންގެ ބާރު ކެނޑިއްޖައުމަށް ދާނދެން، އެބައިމީހުން ޤަތުލުކުރާށެވެ! ދެން ފަހެ، އެ ހަނގުރާމައެއްގައި މަރުނުވެ ތިބި ކާފިރުންގެ ތެރެއިން ބަޔަކު ތިޔަ މުސްލިމުންގެ އަތްދަށުވެއްޖެ ނަމަ، އެ ބަޔަކަށް ފިލައިގެން ނުދެވޭ ގޮތަށް ނުހަނު ވަރުގަދައަށް ބަނދެ ހައްޔަރުކުރާށެވެ! އެއީ، އަލުން އަނބުރާ މުސްލިމުންނާ ހަނގުރާމަކުރުމުގެ ފުރްޞަތު އެބައިމީހުންނަށް ނުދިނުމަށް ޓަކައެވެ. އަދި، ހަނގުރާމަ ނިމުމަށް ފަހު، އެ ހައްޔަރުވި ޤައިދީންނާ މެދު މުސްލިމުންނަށް އޮތީ އަންނަނިވި ގޮތްތަކުގެ ތެރެއިން ކޮންމެވެސް އެއް ގޮތަކަށް ކަންތައް ކުރުމެވެ. ފުރަތަމަ ގޮތަކީ، އެއްވެސް ފިދްޔައެއް ނުވަތަ އެ ނޫން އެހެން މާލީ ބަދަލެއް ވިއަސް ނުނަގައި އެބައިމީހުން ދޫކޮށްލުމެވެ. ދެވަނަ ގޮތަކީ، ކަނޑައަޅާ ވަކި މިންވަރަކަށް އެބައިމީހުންގެ އަތުން ފިދްޔަ ނެގުމަށް ފަހު އެބައިމީހުން ދޫކޮށްލުމެވެ. ތިންވަނަ ގޮތަކީ، ހައްޔަރުވާ އެންމެން ވެސް ޤަތުލުކުރުމެވެ. ހަތަރުވަނަ ގޮތަކީ، އެބައިމީހުން އަޅުވެތިކުރުމެވެ. ފަސްވަނަ ގޮތަކީ، މުސްލިމުންގެ ތެރެއިން ބަޔަކު ކާފިރުންގެ އަތްދަށުވެ އަސީރުންގެ ގޮތުގައި ހައްޔަރުވެފައި ވާނަމަ، އެ އަސީރުން ދޫކޮށްލުން ޝަރްތުކޮށް، ކާފިރުންގެ ޤައިދީންނާއި އަސީރުން ދޫކޮށްލުމެވެ. ވުމާއެކު، ހަނގުރާމައިގައި ހައްޔަރުކުރެވޭ ކާފިރުންނާ މެދު ކަންތައް ކުރުމުގައި ގެންގުޅޭން ވާނީ، ބަޔާންވެދިޔަ ގޮތްތަކުގެ ތެރެއިން، އެ ވަގުތަކު މުސްލިމުންނަށް އެންމެ މަޞްލަޙަތު ހުރި، ރަނގަޅު ގޮތެކެވެ. ފަހެ، ހަނގުރާއެއްގައި މުސްލިމުން ކާފިރުންނާ ބައްދަލުވެއްޖެނަމަ، ކާފިރުން ޤަތުލުކޮށް އެބައިމީހުންގެ ތެރެއިން މުސްލިމުންގެ އަތްދަށުވާ ބަޔަކު ބަނދެ ހައްޔަރުކުރުމަށް، اللهُ I އަމުރުކުރެއްވީ، ހަނގުރާމަ ނިމި، ކާފިރުން ބަލިވެ، އެބައިމީހުން ހަތިޔާރު ބަހައްޓައިފުމަށް ދާނދެނެވެ. ދެން އެއަށްފަހު، ހަނގުރާމައިގައި ހައްޔަރުވާ އަސީރުންނާ މެދު ކަންތައްކުރުމަށް، އެ إِلٰهُ އެންގެވި ގޮތް، މަތީގައި ބަޔާންވެފައި އެ ވަނީއެވެ. ފަހެ، ކާފިރުންނާ ހަނގުރާމަކުރުން ފަރްޟުކުރައްވައި، اللهُ I ބާވައިލައްވައިފައިވާ މި އަމުރުފުޅަކީ، އެ إِلٰهُގެ ޙަޟްރަތުން އައިސްފައިވާ ޙައްޤު އަމުރުފުޅެކެވެ. އަދި، اللهُ I އިރާދަކުރައްވާނަމަ، ހަނގުރާމަކުރުމަކާ ނުލައި ވެސް ކާފިރުންގެ މައްޗަށް، މުއުމިނުންނަށް ނަޞްރުދެއްވީސްކަން ކަށަވަރެވެ. އެހެނެއްކަމަކު، اللهُ Iގެ މަގުގައި ޖިހާދުކުރުން މުސްލިމުންގެ މައްޗަށް ޝަރްޢުކުރެއްވީ، ތިޔަބައިމީހުންގެ ތެރެއިން އެއް ބަޔަކު މެދުވެރިކުރައްވައިގެން އަނެއް ބަޔަކުގެ ގޮތް ބައްލަވައި އިމްތިޙާނުކުރެއްވުމަށް ޓަކައެވެ. އެއީ، މުއުމިނުންގެ ތެރެއިން، اللهُ Iގެ މަގުގައި ޖިހާދުކުރާ ކެތްތެރި މުޖާހިދުންނާ އެ ނޫން މީހުން އިމްތިޙާނުކުރައްވައި ވަކިކުރެއްވުމަށާއި، މުޖާހިދުން މެދުވެރިކުރައްވައި ކާފިރުން އިމްތިޙާނުކުރެއްވުމަށެވެ. އަދި ކާފިރުންނާ ކުރެވޭ ހަނގުރާމަތަކުގައި ބައިވެރިވާ މުޖާހިދުންނަށް ދެއްވާ ދަރުމައާއި ޘަވާބު އިތުރުކޮށްދެއްވައި، ޖިހާދުކުރުމުގެ ތެރޭގައި ޝަހީދުވާ މުޖާހިދުންގެ ދަރަޖަ މަތިވެރިކުރެއްވުމަށް ޓަކައެވެ. އަދި މުޖާހިދުންގެ އަތްތަކުން ކާފިރުންނަށް ޢުޤޫބާތް ދެއްވުމަށާއި، ކާފިރުންގެ ތެރެއިން ޤަތުލުވާ މީހުން ނަރަކަޔަށް ވެއްދެވުމަށް ޓަކައި ވެސް މެއެވެ. އަދި، اللهُ Iގެ މަގުގައި ޝަހީދުވެދިޔަ މީސްތަކުން ދަންނާށެވެ! ފަހެ، އެބައިމީހުންގެ ޢަމަލުތައް، ފަހަރެއްގައި ވެސް، اللهُ I ގެއްލެނި ނުކުރައްވާނެތެވެ. އަދި އެބައިމީހުންނަށް ދެއްވާ ދަރުމައާއި ޘަވާބުން ކިތަންމެ ކުޑަ މިންވަރެއް ވިއަސް އުނިނުކުރައްވާނޭ މެއެވެ.[57] މި އާޔަތް ބާވައިލެއްނު ސަބަބު: (وَالَّذِينَ قُتِلُوا فِي سَبِيلِ اللَّهِ فَلَنْ يُضِلَّ أعْمَالَهُم) މާނައީ: “އަދި، اللهُ Iގެ މަގުގައި ޝަހީދުވެދިޔަ މީސްތަކުންގެ ޢަމަލުތައް ފަހަރެއްގައި ވެސް، اللهُ I ގެއްލެނިނުކުރައްވާނެތެވެ.] މިއެވެ. ފަހެ، މި އާޔަތް ބާވައިލެއްވުނީ އުޙުދު ހަނގުރާމައިގެ ދުވަހު ޝަހީދުވި އަޞްޙަބުންނާ މެދުގައި ކަމަށް، اِبْنُ جُرَيْجٍ h ރިވާކުރެއްވިއެވެ.[58]","[57]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[58]-  الدُّرُّ الْمَنْثُورُ فِي التَّفْسِيرِ بِالْمَأْثُورِ لِلْإمَامِ جَلاَلِ الدِّينِ السُّيُوطِي"],["(5) އަދި، اللهُ Iގެ މަގުގައި ކާފިރުންނާ ހަނގުރާމަކޮށް ޝަހީދުވެދިޔަ މީހުންނަށް، އެބައިމީހުންގެ ކަށްވަޅުން ފެށިގެން ސުވަރުގޭގައި އެބައިމީހުންނަށް ޚާއްޞަކުރެއްވިގެންވާ ދަރަޖަތަކަށް ދެވޭނދެން ވެސް، އެ إِلٰهُ އެބައިމީހުންނަށް މަގުދައްކަވާނޭ ކަން ކަށަވަރެވެ. އަދި އެބައިމީހުންގެ ހުރިހައި ކަމެއް ރަނގަޅުކޮށްދެއްވައި އެބައިމީހުންގެ ކަންތައްތައް އިޞްލާޙުކޮށް ދެއްވާނެތެވެ.[59] އަދި ، الله Iގެ މަގުގައި ހަނގުރާމަކުރާ މީހުންގެ ތެރެއިން ޝަހީދުންގެ ދަރަޖަ ނުލިބޭ މީހުންނަށް، އެ إِلٰهُ ރުހިވޮޑިގަންނަވާ ކަންތައްތަކަށް މަގުދައްކަވައި ހެޔޮ ކަންތައްތައް ކުރުމުގެ ތައުފީޤު ދެއްވާނޭ ކަން ކަށަވަރެވެ.[60] އަދި މަގުފުރެދުމުގެ ފަރާތަށް ގެންގޮސްފަނިވި ކޮންމެ ކަމަކުން ސަލާމަތްކުރައްވައި، އެބައިމީހުންގެ ޙަޔާތުގެ ފަހުކޮޅު ރަނގަޅުކޮށްދެއްވާނެތެވެ.[61] އަދި އާޚިރަތުގައި ވެސް އެބައިމީހުންގެ ހުރިހައި ކަމެއް ރަނގަޅު ކޮށްދެއްވާނެތެވެ.[62]","[59]-  اَلتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي\n[60]-  تَفْسِيرُ جامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي          \n[61]-  تَفْسِيرُ الشَّيخِ حُسَين دِيدِي مَلِمْجي\n[62]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(6) އަދި، اللهُ Iގެ މަގުގައި ކާފިރުންނާ ހަނގުރާމަކޮށް ޝަހީދުވެދިޔަ މީހުން، ޤިޔާމަތް ދުވަހުން، ސުވަރުގެއަށް، އެ إِلٰهُ ވައްދަވާނެތެވެ. ފަހެ، އެބައިމީހުން ވައްދަވާނޭ ސުވަރުގެ ވަނީ، ވަޙީގެ ޛަރީޢާއިން އެބައިމީހުންނަށް އަންގަވައި ބަޔާންކޮށްދެއްވައިފައެވެ.[63] ނުވަތަ އެ ސުވަރުގެ ވާނީ އެބައިމީހުންނަށް ޓަކައި ތައްޔާރުކުރައްވައި، ޒީނަތްތެރިކުރައްވައި، މީރުވަސްދުއްވަވައިފައެވެ. އަދި ދުނިޔޭގައި އުޅުނު އިރު، އެ މީހެއްގެ ގޯތިގެދޮރު ވަކިކުރާން އެ މީހަކަށް އެނގުނު ވަރަށްވުރެން މާ ބޮޑަށް، އެ އިން ކޮންމެ މީހަކަށް ވެސް ސުވަރުގޭގައި އެ މީހަކަށް ޓަކައި ތައްޔާރުކުރެއްވެވިފައިވާ ޚާއްޞަ ޖަގަހަ އެނގޭނެތެވެ.[64]","[63]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[64]-  تَفْسِيرُ  الشَّيْخِ أَبِي بَكْرِ إِبْرَاهِيمَ"],["(7) އޭ اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُ ބާވައިލެއްވި ޝަރީޢަތުގައި ވާގޮތަށް ޢަމަލުކުރާ މުއުމިނުންނޭވެ! ތިޔަބައިމީހުން، اللهُ Iގެ ދީނަށް ނަޞްރުދީ، ކާފިރުންނާ ހަނގުރާމަކުރާ ނަމަ، އެ إِلٰهُ ތިޔަބައިމީހުންނަށް ނަޞްރުދެއްވައި، ކާފިރުން ބަލިކުރައްވައި، ތިޔަބައިމީހުންނަށް ގަދަކަން ދެއްވާނެތެވެ. އަދި ހަނގުރާމައިގެ މައިދާނުގައި ތިޔަބައިމީހުންގެ ފައިތިލަތައް ސާބިތުކުރައްވާނެތެވެ.[65] އަދި ޞިރާޠު މަގުގައި ހިނގައިފައި ދާއިރު ވެސް ތިޔަބައިމީހުންގެ ފައިތިލަތައް ސާބިތުކޮށްދެއްވާނެތެވެ.[66]","[65]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[66]-  تَفْسِيرُ  الشَّيْخِ أَبِي بَكْرِ إِبْرَاهِيمَ"],["(8) އަދި، اللهُ Iއަށް އުރެދި ކާފިރުވެ، އެ إِلٰهُގެ ރަސޫލާގެ ދަޢުވަތު ދޮގުކުރި މީހުންނަށް، ގެއްލުމާއި، ހަލާކާއި، އަބާއްޖަވެރިކަން ހުއްޓެވެ. އަދި ދުނިޔޭގައި އެބައިމީހުން ހެޔޮ ކަމެއް ކޮށްފައި ވީނަމަ ވެސް، އެ ކަމަކަށް އެއްވެސް ދަރުމައެއް ނުދެއްވައި، ޤިޔާމަތް ދުވަހުން އެ ކަމެއް، އެ إِلٰهُ ގެއްލެނި ކުރައްވާހުއްޓެވެ. އަދި އެބައިމީހުން ކުޅަ އެއްވެސް ހެޔޮ ކަމަކަށް އެއްވެސް ދަރުމައެއް ނުދެއްވާހުއްޓެވެ.[67]","[67]-  الْمُخْتَصَرُ فِي التَّفْْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(9) اللهُ I، އެބައިމީހުން ކުޅަ ރަނގަޅު ކަންތައްތައް ޤަބޫލުނުކުރައްވައި، އެ ކަންތައްތައް ގެއްލެނިކުރައްވާނީ، އެ إِلٰهُ ބާވައިލެއްވި ފޮތަށް އިންކާރުކޮށް، އެ ފޮތާ މެދު ނުރުހުމުގެ ސަބަބުން ކަން ކަށަވަރެވެ. ވީމާ، އެބައިމީހުން ކުޅަ ރަނގަޅު ޢަމަލުތައް، އެ إِلٰهُ ބާޠިލުކުރެއްވީއެވެ. ކަން މި ހެން ހުރުމާ އެކު، ދުނިޔެއާއި އާޚިރަތުގައި ވެސް އެބައިމީހުންނަށް ހުންނަހުށީ ގެއްލުމާއި، ހަލާކާއި، އަބާއްޖަވެރިކަމެވެ.[68]","[68]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(10) ފަހެ، އެ ކާފިރުން ބިމުގައި ދަތުރުފަތުރުކޮށް، އެބައިމީހުންގެ ކުރީގައި އުޅުނު މީހުންގެ ގާތަށް، اللهُ I ފޮނުއްވި ރަސޫލުން ގެންނެވި ރިސާލަތު ދޮގުކޮށް ކާފިރުވި މީހުން ނިމިދިޔައީ ކިހިނަކުން އަދި ކޮންފަދައަކުން ކަން އެބައިމީހުން ބަލައި ނުއުޅެނީހެއްޔެވެ؟ ދަންނާށެވެ! އެބައިމީހުންގެ ކުރީގައި އުޅުނު މީހުންގެ ގާތަށް ވަޑައިގެންނެވި ރަސޫލުންގެ ދަޢުވަތަށް ފުރަގަސްދީ، އެ ރަސޫލުން ވިދާޅުވި ވާހަކަތުގެ އަޑުނާހައި ކާފިރުވި އެންމެން، އެބައިމީހުންގެ ގޯތިގެދޮރާއި، މުދަލާއި، ދަރީންނާ އެކު ވަނިކޮށް، އެބައިމީހުންގެ މައްޗަށް ހަލާކުފޮނުއްވައި، اللهُ I އެ އެންމެން ނެތިކުރައްވައި، ބަރުބާދުކުރެއްވީ ނުހަނު ބިރުވެރި އަދި އެހައިމެ ވޭންދެނިވި ގޮތަކަށެވެ. ވީމާ، ހުރިހައި ތަނެއްގައި އަދި ހުރިހައި ޒަމާނެއްގައި ވެސް ކާފިރުތަކުންނާ މެދު، اللهُ I ކަންތައްކުރައްވަނީ ހަމަ އެ ފަދައިންނެވެ. اللهُ Iގެ ރަސޫލުންގެ ރިސާލަތަށް އިންކާރުކުރާ ކޮންމެ ބައެއްގެ މައްޗަށް، ޢުޤޫބާތް ފޮނުއްވައި، އެ ބަޔަކު ހަލާކުކުރައްވަތެވެ.[69]","[69]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(11) ރަސޫލުންގެ ރިސާލަތު ޤަބޫލުކޮށް އިމާންވާ މުއުމިނުންގެ ހުރިހައި ކަމެއް ރަނގަޅުވެދެއެވެ. އަދި މަގުފުރެދުމުގެ ފަރާތަށް ގެންގޮސްފަނިވި ކޮންމެ ކަމަކުން ސަލާމަތްވެ، އެބައިމީހުންގެ ޙަޔާތުގެ ފަހުކޮޅު ވެސް ރަގަޅުވެދެއެވެ. އަދި އެބައިމީހުންގެ ފައިތިލަތައް ހަނގުރާމައިގެ މައިދާނުގައި ސާބިތުވެ، ކާފިރުންގެ މައްޗަށް ގަދަކަން ލިބި، އެބައިމީހުންނަށް ނަޞްރުލިބެއެވެ. އަދި އެ ކަން އެހެން އެ ވަނީ، މުއުމިނުންނަށް އެހީތެރިވެ ނަޞްރުދެއްވާ ފަރާތެއް ކަމުގައި، اللهُ I ވޮޑިގެންވާތީ ކަން ކަށަވަރެވެ. އަދި، ރަސޫލުންގެ ރިސާލަތު ދޮގުކޮށް ކާފިރުވި މީސްތަކުންނަށް، ގެއްލުމާއި، ހަލާކާއި، އަބާއްޖަވެރިކަން ހުންނަހުއްޓެވެ. އަދި ދުނިޔޭގައި އެބައިމީހުން ރަނގަޅު ކަމެއް ކޮށްފައި ވާނަމަ، އެ ކަމެއް ބާޠިލުވެ އެއިން ކަމަކަށް އެއްވެސް ދަރުމައެއް ނުލިބޭހުއްޓެވެ. އަދި ހަނގުރާމައިގެ މައިދާނުގައި ބަލިވެ ނިކަމެތިވާހުއްޓެވެ. އެ ކަން އެހެން އެ ވަނީ، އެބައިމީހުންނަށް އެހީތެރިވެ ނަޞްރުދޭނޭ އެއްވެސް ފަރާތެއް އެބައިމީހުންނަށް ނުވާތީ ކަން ވެސް ކަށަވަރެވެ. އަދި ކާފިރުންގެ ގޯތިގެދޮރާއި، މުދަލާއި، ދަރީންނާ އެކު އެބައިމީހުން ހަލާކުވެ ނެތިދަނީ، އެބައިމީހުންގެ މައްޗަށް، اللهُ I ފޮނުއްވާ ޢުޤޫބާތުން އެބައިމީހުން ސަލާމަތްކޮށް އެބައިމީހުންނަށް އެހީތެރިވެ ނަޞްރުދޭނޭ އެއްވެސް ފަރާތެއް އެބައިމީހުންނަށް ޓަކައި ނުވާތީ ކަން ވެސް ކަށަވަރެވެ.[70]","[70]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(12) ހަމަކަށަވަރުން، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُ ފޮނުއްވި ރަސޫލުން ގެންނެވި ރިސާލަތަށް އީމާންވެ، ޞާލިޙު ޢަމަލުތައް ކުޅަ މީހުން، ނިޢުމަތްތަކުން ފުރިގެންވާ ބަގިޗާތަކަކަށް، އެ إِلٰهُ، އެބައިމީހުން ވައްދަވާނެތެވެ. އެ ބަގިޗާތަކަކީ، އެ ތަންތާގައިވާ ގަނޑުވަރުތަކުގެ ދަށުން ފެން ކޯރުތައް ދެމިދެމި ހުންނަ ބަގީޗާތަކެކެވެ. އަދި، اللهُ Iގެ އެއްކައުވަންތަކަން ދޮގުކޮށް އިންކާރުކޮށް، އެ إِلٰهُ ފޮނުއްވި ރަސޫލުން ގެންނެވި ރިސާލަތަށް ކާފިރުވި މީސްތަކުން އެބައިމީހުންގެ ހަވާނަފްސުގެ އެދުންތަކާ ތަބާވެ، ދުނިޔޭގެ އަރާމާއި ލައްޒަތު ލިބިގަނެއެވެ. އަދި ގެރި، ބަކަރި، ޖަމަލު ކައިބޮއި އުޅޭ ފަދައިން ކައިބޮއި އުޅޭ ވެސް މެއެވެ. އަދި އެފަދަ މީހުން އެންމެފަހުން ގޮސް ތިބެނިވި ގޮވައްޗަކީ ނަރަކައެވެ. ދަންނާށެވެ! އެބައިމީހުންގެ ހުރިހައި ވެސް ކަމަކީ، އެބައިމީހުންގެ ބަނޑުފުރުމާއި ޖިންސީ އެދުންތައް ފުއްދުމެވެ. ވުމާއެކު، ޤިޔާމަތް ދުވަހުން އެބައިމީހުން ގޮސް ތިބޭނޭ ތަނަކީ ނަރަކައެވެ. ކެތްނުކުރެވޭ ފަދަ ހޫނުގަދަ އަލިފާނެވެ.[71]","[71]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(13) އަދި އެ ރަށަކުން، އިބަ ރަސޫލާ ބޭރުކޮށް ނެރެލި ރަށުގެ މީހުންނަށްވުރެން މާ ބާރުގަދަ ކިތައްކިތައް ރަށުގެ މީހުން، ތިމަން إِلٰهُ ހަލާކުކުރައްވައި ނެތިކުރެއްވީންހެއްޔެވެ؟ ދަންނާށެވެ! ކައު އިތުރު ރަސޫލާގެ ރަށް މައްކާގެ އަހްލުވެރީންނަށްވުރެން، މާ ބަރުގަދަ މީހުން އުޅުނު ރަށްރަށުގެ މީހުން، اللهُ I ހަލާކުކުރައްވައި ނެތިކުރެއްވިއެވެ. އެއީ، އެބައިމީހުންގެ ގާތަށް ވަޑައިގެންނެވި ރަސޫލުންގެ ރިސާލަތު ދޮގުކޮށް، އުރެދި، ކާފިރުވުމުގެ ސަބަބުންނެވެ. ފަހެ، އެ ކަމުގެ ސަބަބުން، اللهُ Iގެ ޢަޛާބު އައިސް އެބައިމީހުންނާ ކުރިމަތިވީ ހިނދު، އެ إِلٰهُގެ ޢަޛާބުން އެބައިމީހުން ސަލާމަތްކޮށް މިންޖުކޮށްދޭނޭ އެއްވެސް އެހީތެރިއަކު އަދި ނަޞްރުދޭނޭ މީހަކު ވިއަސް އެބައިމީހުންނަކަށް ނުލިބުނެވެ. ކަން މިހެން ހުރި އިރު، މައްކާގެ މުޝްރިކުން ހަލާކުކުރައްވައި ނެތިކުރެއްވުމަށް، اللهُ I އިރާދަކުރެއްވި ނަމަ، އެ ކަމަށް ހުރަސްއަޅައި، އެ ކަން ވިޔަނުދީ މަނާ ކުރެވޭނޭ ހަމަ އެއްވެސް ފަރާތެއް ނުވެއެވެ.[72]","[72]-  الْمُخْتَصَرُ فِي التَّفْسِيرِِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(14) ފަހެ، އެ މީހެއްގެ ވެރި رَبُّގެ ޙަޟްރަތުން އައިސްފައިވާ ސާފު ދަލީލުތަކުން ހެކިލިބިގަނެ، އެ ދަލީލުތަކުގެ އަލީގައި، އެ إِلٰهއަށް އަޅުކަންކުރާ މީހަކާއި، އެ މީހެއްގެ ނުބައި ޢަމަލުތައް، ޝައިޠާނާ އެ މީހަކަށް ޒީނަތްތެރިކޮށްދިނުމުގެ ސަބަބުން، اللهُ Iއަށް ކާފިރުވެ، ރަސޫލުންގެ ރިސާލަތު ދޮގުކޮށް، ފާފަތަކަށް އަރައިގަނެ، ތިމާގެ ހަވާނަފްސުގެ އެދުން އިސްކޮށް، އަމިއްލަ އެދުމާ ތަބާވާ މީހަކާއި، މި ދެ މީހުން އެއްފަދަވާނޭހެއްޔެވެ؟[73] ޝައްކެއްނެތެވެ. ފަހަރެއްގައި ވެސް އެ ދެ މީހުން އެއްފަދައެއް ނުވާނެތެވެ.","[73]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(15) اللهُ I އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ، ތަޤްވާވެރިވާ މީހުންނަށް ވަދެވޭނޭ ކަމަށް ވަޢުދުކުރެއްވިފައިވާ ސުވަރުގޭގެ ނިޢުމަތްތަކާއި ސިފައާ މެދު ދަންނާށެވެ! ފަހެ، ރަހަ ބަދަލުވުމެއް، ނުބައިވުމެއް އަދި ކުނިވުމެއް ވިއަސް ނުވާ، މީރު ފެނުގެ ކޯރުތައް އެ ސުވަރުގޭގައި ވެއެވެ. އަދި އޭގެ ރަހަ ބަދަލުނުވާ ކިރުގެ އާރުތަކާއި، ބޯ މީހުންނަށް ނުހަނު ބޮޑު ލައްޒަތާއި އަރާމު ލިބެނިވި އަދި އެހައިމެ ރަހަމީރު ރާގެ އާރުތަކާއި، ސާފު މާމުއިގެ އާރުތައް ވެސް، އެ ސުވަރުގޭގައި ވެއެވެ. އަދި ހިތް އެދޭހައި ގޮތަކަށް ލިބެނިވި ގޮތުގައި، ހުރިހައި ވައްތަރެއްގެ ނުހަނު ރަހަ ތަފާތު އަދި އެހައިމެ މީރު މޭވާތައް އެބައިމީހުންނަށް ޓަކައި އެ ތާނގައި ވެއެވެ. އަދި ބަޔާންވެދިޔަ ނިޢުމަތްތަކުގެ އިތުރަށް، ދުނިޔޭގައި އުޅުނު އިރު އެބައިމީހުންނަށް ކުރެވިފައިވާ ފާފަތަކާ މެދު ސުވާލުކުރެއްވުމެއް ނެތި، އެބައިމީހުންގެ ވެރި رَبُّގެ ޙަޟްރަތުން ލިބޭ ފާފަ ފުއްސެވުމާއި ދިންނެވުން އެބައިމީހުންނަށް ޓަކައި ވޭމެއެވެ. ވީމާ، އެ ފަދަ ގިނަގުނަ ނިޢުމަތްތައް ލިބެނިވި ގޮތުގައި، ސުވަރުގޭގެ ނިޢުމަތުގައި އަބަދުގެއަބަދަށް ދެމިތިބެނިވި ސުވަރުގެވަންތަވެރީންނާއި، ނަރަކައިގެ ގަދަފަދަ ވޭންދެނިވި ޢަޛާބުގައި، ހޫނުކަން އޭގެ ނިހާޔަތަށް ގޮސްފައިވާ ފެން ބޯންދެވުމުން އެ ބައެއްގެ ގޮހޮރުތައް ބުރިބުރިވާ ޙާލު ނަރަކައިގެ ޢަޛާބުގައި އަބަދުގެއަބަދަށް ދެމިތިބެނިވި ބަޔަކާއި މި ދެބައިމީހުން އެއްފަދަވާނޭހެއްޔެވެ؟ ޝައްކެއްނެތެވެ. ސުވަރުގޭގެ ދާއިމީ ނިޢުމަތުގައި ތިބޭ ބަޔަކާއި، ނަރަކައިގެ ދާއިމީ ޢަޛާބުގައި ތިބޭ ބަޔަކާއި، މި ދެބައި މީހުން ފަހަރެއްގައި ވެސް އެއްފަދައެއް ނުވާނެތެވެ. އެހެނީ، އެއް ބަޔަކީ ކޮޅުނެތްކޮޅުގެ އަރާމާއި ނިޢުމަތުގައި ދެމިތިބޭ ބަޔެކެވެ. އަނެއް ބަޔަކީ، ކޮޅުނެތްކޮޅުގެ ވޭނާއި ޢަޛާބުގައި ދެމިތިބޭ ބަޔެކެވެ.[74]","[74]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي  وَالْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(16) އޭ ރަސޫލާއެވެ! އަދި، އިބަ ރަސޫލާ ވިދާޅުވާ އެއްޗެއްގެ އަޑު އަހާން ތިބޭ ބަޔަކު، އެ މުނާފިޤުންގެ ތެރޭގައި ވެއެވެ. ނަމަވެސް، އިބަ ނަބިއްޔާ ވިދާޅުވާ އެއްޗެއް އެބައިމީހުންނަކަށް ފަހުމެއް ނުވެއެވެ. އަދި، اللهُ Iގެ ޙަޟްރަތުން ބާވައިލެއްވޭ ވަޙީއަކީ މުހިންމު އެއްޗެއް ކަމަށް ދެކެ، އެ ވަޙީ ބަސްފުޅު ޤަބޫލުކޮށް، އެއަކަށް އެބައިމީހުން އީމާނެއް ވެސް ނުވެއެވެ. ވުމާއެކު، އިބަ ރަސޫލާގެ މަޖިލީހުން ބޭރަށް ހަމަ ނުކުތުމާ އެކު، އިބަ ރަސޫލާގެ މަޖިލީހަށް ޙާޟިރުވެވަޑައިގަންނަވާ ދީނުގެ ޢިލްމަށް އަރައިތިއްބަވާ ފިޤުހުވެރީންނާ، މަލާމާތުގެ ގޮތުން ސުވާލުކޮށް އަހައި އުޅެތެވެ. ދެންމެއަކު، مُحَمَّدُ بْنِ عَبْدِ اللَّهِ އެ ވިދާޅުވީ ކީކޭހެއްޔެވެ؟ ދަންނާށެވެ! އެ ގޮތަށް އެ ސުވާލުކުރާ މީހުންނަކީ އެބައިމީހުންގެ ކިބައިގައި ހުރި، ނިފާޤުކަމުގެ ސަބަބުން، اللهُ I އެބައިމީހުންގެ ހިތްތަކުގައި ސިއްކަޖައްސަވައި ބަންދުކުރައްވައިފައިވާ ބަޔެކެވެ. އަދި އެބައިމީހުންނަކީ އެބައިމީހުންގެ ހަވާނަފްސުގެ އެދުންތަކާ ތަބާވެ ހިތް އެދޭހައި ގޮތަކަށް އުޅޭ ބަޔެކެވެ. އެހެންކަމުން، ޙައްޤާއި ބާޠިލު ވަކިކުރާކަށް އެބައިމީހުންނަކަށް ނޭނގެއެވެ. އަދި އެބައިމީހުން ނަކަށް ހެޔޮ ބަހެއް ނުވިސްނެއެވެ. އަދި ފަހުމެއް ވެސް ނުމެ ވޭމެއެވެ.[75]","[75]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(17) އަދި، اللهُ Iގެ ޙަޟްރަތުން، އެ إِلٰهُގެ ރަސޫލާ مُحَمَّدٌ r ގެންނެވި ރިސާލަތު ތެދުކޮށް، ޙައްޤުޤަބޫލުކޮށް، ކީރިތި ޤުރްއާނުން ތެދުމަގު ލިބިގެންފި މީހުންނާ މެދު ދަންނާށެވެ! އެބައިމީހުންނަށް، اللهُ I ތެދުމަގު އިތުރުކޮށްދެއްވަތެވެ. އަދި ހެޔޮ ކަންތައްތައްކުރުން ގިނަކުރުމުގެ ތައުފީޤު އެބައިމީހުންނަށް ދެއްވައި، ނަރަކައިގެ ޢަޛާބުން ސަލާމަތްވެ މިންޖުވެވެނިވި މަގު އެބައިމީހުންނަށް ފަހިކޮށްދެއްވައި، ތަޤްވާވެރިކަން މަތީ އެބައިމީހުން ސާބިތުކޮށްދެއްވައި، މުންކަރާތްތަކުން އެބައިމީހުން ދުރުކުރައްވަތެވެ.[76]","[76]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(18) ފަހެ، އެ ކާފިރުންނަށް ނޭނގި ތިއްބައި، ހަމަ ކުއްލިއަކަށް ޤިޔާމަތް ދުވަސް އައިސް، އެބައިމީހުންނާ ކުރިމަތިވުމަށް މެނުވީ އެބައިމީހުން އިންތިޒާރުކުރާ ކަމުގައި ވޭހެއްޔެވެ؟ ފަހެ ހަމަކަށަވަރުން، ޤިޔާމަތް ދުވަސް ކައިރިވުމުގެ ޢަލާމާތްތައް އަތުވެއްޖެއެވެ. مُحَمَّدٌ r ރަސޫލުކަމައިގެން ފޮނުއްވިއްޖެއެވެ. ހަނދު ދެފަޅިވެ އެ ކަން މީސްތަކުންނަށް ދެއްކެވިއްޖެއެވެ. ދެން އެއަށްފަހު ވެސް، ޤިޔާމަތް ދުވަސް ދޮގުކުރުންމަތީ އެބައިމީހުން ވަނިކޮށް އެ ދުވަސް އައުމުން، އެ ކަމުން އެބައިމީހުންނަށް ނަސޭހަތް ލިބިގަނެވޭނީ ވެސް ކޮންފަދައަކުންހެއްޔެވެ؟ އަދި އެ ދުވަސް އަންނަ ހިނދު، އެ ދުވަސް ހަނދުމަކުރުމުން އެބައިމީހުންނަށް ދެން ކުރާނީ ކޮންފައިދާއެއްހެއްޔެވެ؟ އެ ކަމުން އެބައިމީހުންނަށް އެއްވެސް ފައިދާއެއް ނުކުރާނޭ ކަން ކަށަވަރެވެ. އެހެނީ، އެ ދުވަސް އައިސް ކުރިމަތިވާނދެން ވެސް، އެބައިމީހުން އެ ތިބީ އެ ދުވަހަށް ޓަކައި ތައްޔާރުނުވެއެވެ. ވީމާ، އެ ދުވަސް އަންނަ ހިނދު އެ ދުވަސް ހަނދުމަކުރުމުން އެއްވެސް ފައިދާއެއް ކުރުމަކީ ނުހަނު ދުރުގައިވާ ކަމެކެވެ.[77]","[77]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(19) އޭ ރަސޫލާއެވެ! ފަހެ ހަމަކަށަވަރުން، اللهُ I ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވާ ކަން، އިބަ ރަސޫލާ ދެނެވަޑައިގަންނަވާށެވެ! އަދި، އިބަ ރަސޫލާއަށް ކުރެއްވިފައިވާ ކުށްތައް ޢަފޫކޮށްދެއްވުމަށް އެދިވަޑައިގެން ދުޢާކުރައްވައި، އެ إِلٰهُގެ ޙަޟްރަތުގައި ދަންނަވާށެވެ! އަދި މުއުމިނު ފިރިހެނުންނާއި މުއުމިނު އަންހެނުންގެ ފާފަ ފުއްސަވައިދެއްވުމަށް އެދިވަޑައިގެން، އެ إِلٰهُގެ ޙަޟްރަތުގައި ދުޢާ ދަންނަވާށެވެ! އަދި، اللهُ I ތިޔަބައިމީހުންގެ ހުރިހައި ކަމެއް މޮޅަށް ދެނެވޮޑިގެން ވެތެވެ. ވުމާއެކު، ދުވާލުގެ ވަގުތު ތިޔަބައިމީހުން އުޅޭނޫޅޭ ގޮތާއި، ކުރާނުކުރާ ކަންތައްތަކާއި، ރޭގަޑުގެ ވަގުތު އަރާމުކުރުމަށް ޓަކައި ތިޔަބައިމީހުން ގޮސް ތިބޭ ތަންތަނާއި، އެ ނޫން ހުރިހައި ކަމެއް ވެސް، އެ إِلٰهُ މޮޅަށް ދެނެވޮޑިގެން ވެތެވެ.[78]","[78]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(20) އަދި، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާ ގެންނެވި ރިސާލަތު ތެދުކޮށް އީމާންވި މީހުން ބުނެތެވެ. اللهُ Iގެ މަގުގައި، އެ إِلٰهُގެ ދީނަށް ޓަކައި، ހަގުރާމަކުރުމަށް އަމުރުކުރައްވައިފައިވާ ސޫރަތެއް، ކީރިތި ޤުރްއާނުގައި ބާވައިލައްވާނޭ ނަމައެވެ. ދެންފަހެ، اللهُ Iގެ އަޅުތަކުންގެ މައްޗަށް، އެ إِلٰهُ ފަރްޟުކުރެއްވި ކަންތައްތައް ނުހަނު ޞަރީޙަކޮށް ބަޔާންކޮށްދެއްވައިފައިވާ ސޫރަތެއް ބާވައިލައްވައި، އެ ފަރްޟުތަކުގެތެރޭގައި، اللهُ Iގެ މަގުގައި ޖިހާދުކުރުން ހިމަނުއްވައި، އެ ކަމުގެ ޙުކުމު ބަޔާންކުރެއްވުމުން، އެ ބައެއްގެ ހިތުގައި ނިފާޤުކަމުގެ ބަލި އަށަގެންފައިވާ މުނާފިޤުން، އިބަ ރަސޫލާއާ ދިމާއަށް ބަލާތީ، އިބަ ރަސޫލާއަށް ފެނިވަޑައިގަންނަވާނީ، މަރުވެދާނޭ ކަމަށް ބިރުގަތުމުގެ ސަބަބުން ހޭބަލިވެ ދެކަޅިވިދިފައި އޮތް މީހަކު ބަލާގޮތަށެވެ. ފަހެ، ޖިހާދުގައި ބައިވެރިވުމާ މެދު ހިތް ނުތަނަވަސްވެ، ބިރުގަނެ، اللهُ Iގެ މަގުގައި ކުރެވޭ ޖިހާދަށް ފުރަގަސްދޭ މީހުންނަށް ހަލާކުހުއްޓެވެ. ނުވަތަ އެބައިމީހުން ނޭދޭ ގޮތްތައް އެބައިމީހުންނާ ދިމާވުން އައުލާވެ ގާތްވެގެން ވެއެވެ. އެހެނީ، އެބައިމީހުން ކިތަންމެ ހިތް ނޭދޭ ކަމަކަށް، اللهُ Iއާއި، އެ إِلٰهُގެ ރަސޫލާ އަމުރުކުރެއްވި ކަމުގައި ވިއަސް، އެ އަމުރުފުޅަކަށް އިޖާބަދިނުމަކީ އެބައިމީހުންގެ މައްޗަށް، ވާޖިބުވެގެންވާ ކަމެކެވެ.[79]","[79]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(21) އަދި އެ ބައެއްގެ ހިތުގައި ނިފާޤުކަމުގެ ބަލިމަޑުކަން އަށަގެންފައިވާ މީހުންގެ މައްޗަށް އައުލާވެފައި ހެޔޮކަން ބޮޑީ، اللهُ Iއާއި، އެ إِلٰهُގެ ރަސޫލާގެ އަމުރުފުޅުތަކަށް ކިޔަމަންތެރިކަން އަދާކުރާ ޙާލު، އިސްލާމް ދީނުގައިވާ މަގުން ހެޔޮ ބަސް ބުނުމެވެ. ނަމަވެސް، اللهُ Iގެ މަގުގައި ޖިހާދުކުރުން ފަރްޟުކުރައްވައި ޖިހާދަށް ނުކުތުން ވާޖިބުކުރެއްވުމުން، އެ ކަމާ މެދު ދެބަސްވެ، ފަހަތަށްޖެހި، ޖިހާދަށް ނުކުތުމަށް ނުރުހޭ ބަޔަކު ކަމުގައި އެ މުނާފިޤުން ވިއެވެ. ފަހެ، اللهُ Iއަށް އީމާންވުމުގައި ތެދުވެރިވެ، އެ إِلٰهގެ އަމުރުފުޅަށް ކިޔަމަންތެރިވެ، ޖިހާދުގައި ބައިވެރިވި ނަމަ، އެ ގޮތް، ދުނިޔެއާއި އާޚިރަތުގައި އެބައިމީހުންނަށް މާ ހެޔޮކަން ބޮޑުވީސް ކަން ކަށަވަރެވެ. އެހެނީ، اللهُ Iއަށް އުރެދި ނުކިޔަމަންތެރިވެ ނިފާޤުކަން އިޚްތިޔާރުކުރި މީހަކަށް ލިބޭނީ ގެއްލުމާ ހަލާކެވެ. އަދި، އެ إِلٰهއަށް ކިޔަމަންތެރިވި މީހަކަށް ލިބޭނީ ދުނިޔެއާއި އާޚިރަތުގެ ޢިއްޒަތާއި ޝަރަފެވެ.[80]","[80]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(22) އޭ މިތިބަ މުނާފިޤުންނޭވެ! ނުވަތަ މުރުތައްދުވީ މީހުންނޭވެ! ފަހެ، އުންމަތުގެ ކަންކަމަށް ތިޔަބައިމީހުން އިސްކުރެވިއްޖެ ނަމަ ނުވަތަ ތިޔަބައިމީހުން، اللهُ I އަށް އުރެދި ނުކިޔަމަންތެރިވެ، އެ إِلٰهُގެ އަމުރުފުޅުތަކަށް ފުރަގަސްދީ، އިސްލާމް ދީނުން މޫނު އަނބުރައިލައިފި ނަމަ ދަންނާށެވެ! ޖާހިލިއްޔަ ޒަމާނުގެ މީހުންނެކޭ ވެސް އެއްފަދައިން، اللهُ Iއަށް ޝިރްކުކޮށް، އެ إِلٰهއަށް އުރެދި ނުކިޔަމަންތެރިވެ، ބިމުގައި ފަސާދަކޮށް، ގާތްތިމާގެ ކަމުގެ ގުޅުންތައް ކަނޑައި އުޅޭ ބަޔަކު ކަމުގައި ތިޔަބައިމީހުން ވުމަކީ، ނުހަނު ގާތުގައިވާ ކަމެކެވެ.[81]","[81]-  اَلْجامِعُ لِأحْكَامِ الْقُرْآنِ لِلْإمَامِ الْقُرْطُبِي وَالْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(23) ދަންނާށެވެ! اللهُ Iއާ އެހެނިހެން ފަރާތްތައް ބައިވެރިކޮށް ޝިރްކުކޮށް، އެ إِلٰهއަށް އުރެދި ނުކިޔަމަންތެރިވެ، ބިމުގައި ފަސާދަކޮށް، ގާތްތިމާގެ ކަމުގެ ގުޅުންތައް ކަނޑައި އުޅޭ މީހުންނަކީ، اللهُ I އެބައިމީހުންނަށް ލަޢުނަތްލައްވައި، އެ إِلٰهُގެ ރަޙްމަތުން ދުރުކުރެއްވި މީހުންނެވެ. ފަހެ، ތެދުމަގު ހޯދައިގަނެވޭ ފަދަ އަޑު އެހުމަކުން އެއްވެސް ހެޔޮ އެއްޗެގެ އަޑު ނުއިވޭ ފަދަ ބީރުކަމެއް، އެބައިމީހުންގެ ކަންފަތުގައި، އެ إِلٰهُ ލެއްވިއެވެ. އަދި ޙައްޤުގެ މަގު ހޯދައިނުގަނެވޭ ފަދަ ކަނުކަން އެބައިމީހުންގެ ލޮލުގައި، އެ إِلٰهُ ލެއްވިއެވެ. ވުމާއެކު، އެބައިމީހުން އެ ވަނީ މަދުފުރެދުމުގެ ތެރެއަށް ގެއްލިފައެވެ.[82]","[82]  -  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(24) ފަހެ، ޤުރްއާނަށް ފުރަގަސްދޭ މީހުން، އެ ޤުރްއާނުގައިވާ ނަސޭހަތާ މެދު ވިސްނައި ފިކުރުކޮށް، އެ ފޮތުގައިވާ ދަލީލުތަކާއި ޙުއްޖަތްތައް ފަހުމުވޭތޯ ނުބަލަނީހެއްޔެވެ؟ ދަންނާށެވެ! އެބައިމީހުން އެ ޤުރްއާނުގައިވާ ނަސޭހަތާ މެދު ވިސްނައި ފިކުރުކޮށް، އެ ފޮތުގައިވާ ދަލީލުތަކާއި ޙުއްޖަތްތައް ފަހުމުވޭތޯ ގަދައަޅައި މަސައްކަތްކުރި ނަމަ، ހުރިހައި ހެޔޮ ކަމަކަށް، އެ ފޮތް އެބައިމީހުންނަށް މަގުދައްކައި ދިނީހެވެ. އަދި ހުރިހައި ނުބައި ކަމަކުން އެބައިމީހުން ދުރުކުރީހެވެ. ކަން މިހެން ހުރުމާ އެކު ވެސް، އެ ޤުރްއާނުގައިވާ ނަސޭހަތާ މެދު ވިސްނައި ފިކުރުކޮށް، އެ ފޮތުގައިވާ ދަލީލުތަކާއި ޙުއްޖަތްތައް ފަހުމުވޭތޯ އެބައިމީހުން މަސައްކަތްނުކުރަނީ އެބައިމީހުންގެ ހިތްތަކުގައި ތަޅުލެވިފައި ވާތީހެއްޔެވެ؟ ޝައްކެއްނެތެވެ. އެބައިމީހުންގެ ހިތްތައް ވަނީ ތަޅުލެވި ބަންދުވެފައެވެ. ވުމާއެކު، އެ ޤުރްއާނުން އެބައިމީހުންނަކަށް ފައިދާއެއް ނުކުރާނެތެވެ. އަދި އެބައިމީހުން ޙައްޤު ޤަބޫލެއް ވެސް ނުކުރާނެތެވެ. އަދި އެބައިމީހުންގެ ހިތްތަކަށް އީމާންކަމުގެ ނޫރު ނުމެ ވަންނާނޭ މެއެވެ.[83]","[83]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(25) ހަމަކަށަވަރުން، އެބައިމީހުންނަށް ތެދުމަގު ރަގަޅަށް ބަޔާންވެ އެނގުމަށް ފަހުގައި ވެސް، އިސްލާމް ދީން ދޫކޮށް، މުރުތައްދުވެ، އީމާންކަމަށް ފުރަގަސްދީ، ކުފުރުވެރިކަމާއި، ނިފާޤުކަން އިޚްތިޔާރުކުރި މީހުންނަށް، އެބައިމީހުން އެ ކުޅަ ނުބައި ކަމަކީ ރަނގަޅު ކަމެއް ކަމުގައި ޝައިޠާނާ ދެއްކިއެވެ. އަދި އެ ފަދަ ބޮޑު ނުބައި ކަން އެއީ ޒީނަތްތެރިކަމެއް ކަމުގައި ވެސް، ޝައިޠާނާ އެބައިމީހުންނަށް ދައްކައި އުޅުނު މެއެވެ. އަދި ގިނަ ދުވަސްތަކެއް ވާނދެން ދުނިޔޭގެ އަރާމާއި މަޖަލުގައި އުޅެވިދާނޭ ކަމުގެ ފޮނި އުންމީދުތައް އެބައިމީހުން ލައްވައި ކުރުވައި، އެބައިމީހުން ވައުވެއްދީ ވެސް، ހަމަ އެ ޝައިޠާނާއެވެ.[84]","[84]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(26) ތެދުމަގު ރަގަޅަށް ބަޔާންވެ އެނގުމަށް ފަހު، އީމާންކަމަށް ފުރަގަސްދީ، ކުފުރުވެރިކަމާއި ނިފާޤުކަން އިޚްތިޔާރުކުރި މީހުން ލައްވައި، އެ ކަންކަން އެ ގޮތަށް ޝައިޠާނާ ކުރުވީ، ހަމަކަށަވަރުން، اللهُ I ބާވައިލެއްވި ތަކެއްޗާ މެދު ނުރުހި ތިބި ޔަހޫދީންނާއި އެ ނޫން ކާފިރުންގެ ގާތުގައި ޙައްޤުން އެއްކިބާވެފައި ތިބި ބަޔަކު ބުނިކަމަށް ޓަކައެވެ. ތިޔަބައިމީހުން ތިޔަ ގޮވާ ކަންތައްތަކުގެ ތެރެއިން، اللهُ I އަށް އުރެދި ކާފިރުވުމާއި، އެ إِلٰهُގެ ރަސޫލާގެ ދަޢުވަތަށް ފުރަގަސްދިނުމާއި، ޖިހާދުނުކުރުމާއި، އިސްލާމް ދީނަށް ނަޞްރުނުދިނުމާއި، މި ކަންތައްތަކަށް ތިމަންމެން ކިޔަމަންވާނޭ ކަމީ ކަށަވަރު ކަމެކެވެ. އަދި ޙައްޤުން އެއްކިބާވެފައި ތިބި ބަޔަކު އެ ފަދަ ވާހަކަތައް، ކާފިރުންގެ ގާތުގައި ސިއްރުން ދައްކަމުން ދާއިރު، އެބައިމީހުން ސިއްރުގައި ކުރާ ކަންތައްތަކާއި ފައުޅުގައި ކުރާ ކަންތައްތައް، اللهُ I މޮޅަށް ދެނެވޮޑިގެން ވެތެވެ. ވުމާއެކު، އެބައިމީހުން އެ ކުރާ ނުބައި ކަންތައްތަކުގެ ތެރެއިން، އެ إِلٰهُގެ ރަސޫލާއަށް އަންގަވާން، އެ إِلٰهُ އިރާދަކުރެއްވި ކަމެއް، އެ ރަސޫލާއަށް އަންގަވައި ފައުޅުކުރައްވަތެވެ.[85]","[85]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(27) އަދި ތެދުމަގު ރަގަޅަށް ބަޔާންވެ އެނގުމަށް ފަހު، އީމާންކަމަށް ފުރަގަސްދީ، ކުފުރުވެރިކަމާއި ނިފާޤުކަން އިޚްތިޔާރުކުރި މީހުން މަރަށް ޙާޟިރުވެ، މަރުގެ ސަކަރާތުގައި ވަނިކޮށް، އެބައިމީހުންގެ މޫނުތަކާއި ގުދާރުތަކުގައި، ދަގަނޑު ޗާބޫކުތަކުން ތަޅުއްވަމުން، މަލާއިކަތުން އެބައިމީހުންގެ މަރުހިއްޕަވާ ހިނދު، އެބައިމީހުންގެ ޙާލުހުންނާނީ ކިހިނަކުން އަދި ކޮންފަދައަކުންހެއްޔެވެ؟[86]","[86]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(28) އަދި، اللهُ Iގެ ރަސޫލާ ގެންނެވި ދީނުގެ ދަޢުވަތު އެ ބަޔަކާ ހަމައަށް އައުމުން، އެ ދީނަކީ ޙައްޤު ދީން ކަމާއި، އެ ރަސޫލާއަކީ، اللهُ Iގެ ޙަޞްރަތުން ފޮނުއްވިގެންވާ ޙައްޤު ރަސޫލަކު ކަން ރަގަޅަށް ބަޔާންވެ އެނގުމަށް ފަހު، އީމާންކަމަށް ފުރަގަސްދީ، ކުފުރުވެރިކަމާއި ނިފާޤުކަން އިޚްތިޔާރުކުރި މީހުންގެ މަރުހިއްޕަވާ ހިނދު، އެބައިމީހުންނާ މެދު ނުހަނު ހަރުކަށި ގޮތަކަށް މަލާއިކަތުން ކަންތައްތައް ކުރައްވަނީ، އެބައިމީހުން، اللهُ Iއަށް އުރެދި ނުކިޔަމަންތެރިވެ، އެ إِلٰهُގެ ރަސޫލާގެ ދަޢުވަތު ޤަބޫލުނުކޮށް، ޝައިޠާނާއަށް ކިޔަމަންވެ، އެ إِلٰهُ ކޯފާވެވޮޑިގަންނަވާ ކަންތައްތަކާ ތަބާވުމުގެ ސަބަބުން ކަން ކަށަވަރެވެ. އަދި، އެ إِلٰهُގެ ރުހިވޮޑިގަތުން ޙާޞިލުވެ، އެ إِلٰهُގެ ޙަޟްރަތަށް ކުއްތަންވެވޭ އެންމެ ހެޔޮ އެއް ޢަމަލު ކަމުގައިވާ ޖިހާދުކުރުމާއި އެ ނޫން އެ ފަދަ ހެޔޮ ޢަމަލުތަކާ މެދު ނުރުހުމުގެ ސަބަބުން ކަން ވެސް ކަށަވަރެވެ. އެހެންކަމުން، ދުނިޔޭގައި އެބައިމީހުން ޞަދަޤާތެއް ދިން ކަމުގައި ވިއަސް، އެ ޞަދަޤާތް ޤަބޫލެއް ނުކުރެއްވުނެވެ. އަދި މައިންބަފައިންނަށް ހެޔޮކޮށް ހިތައި ރަޙިމުގެ ގުޅުން ވާޞިލުކުރިކަމުގައި ވިއަސް، އެ ކަމުގެ ދަރުމައެއް ވެސް އެބައިމީހުންނަކަށް ނުދެއްވުނެވެ. އެހެނީ، އެބައިމީހުންގެ ކިބައިގައި ހުރި ކުފުރުވެރިކަމާއި ނިފާޤުކަމުގެ ސަބަބުން، އެބައިމީހުން ކުޅަ އެ ފަދަ ހެޔޮ ޢަމަލުތައް، اللهُ I ބާޠިލުކުރެއްވިއެވެ.[87]","[87]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(29) ނުވަތަ އެ ބައެއްގެ ހިތްތަކުގައި ނިފާޤުކަމުގެ ބަލި އަށަގެންފައިވާ މުނާފިޤުން ހީކުޅައީ، އިސްލާމް ދީނާ އަދި މުއުމިނުންނާ މެދު ވެސް އެބައިމީހުންގެ ހިތްތަކުގައި އުފެދިފައިވާ ޙަސަދަވެރިކަމާއި، ރުޅިވެރިކަމާއި، ދެކޮޅުވެރިކަން، اللهُ Iގެ ރަސޫލާއަށް، އެ إِلٰهُ، ކަޝްފުކުރައްވައި ފައުޅުނުކުރައްވާނޭ ކަމަށްހެއްޔެވެ؟ އެ ކަން އެހެންނަކުން ނުވާނެއެވެ. އެ މުނާފިޤުންގެ ހިތްތަކުގައި އިސްލާމް ދީނަށާއި މުއުމިނުންގެ މައްޗަށްް، އެ އަރާ ރުޅިވެރިކަމާއި، ހަސަދަވެރިކަމާއި، ޢަދާވާތްތެރިކަން، ކަޝްފުކުރައްވައި ފައުޅުކުރެއްވުމަށް، އެ إِلٰهُ ކުޅަދުންވަންތައެވެ. ވުމާއެކު، މުޞީބާތްތަކާއި ދަތިކަން ކުރިމަތިކުރައްވައި، ތެދުވެރީންނަކީ ކޮބައިކަމާއި، ދޮގުވެރީންނަކީ ކޮބައިކަން ފައުޅުކުރައްވައި، އެ ދެބައިމީހުން ވަކިކުރައްވާނޭކަމީ ކަށަވަރު ކަމެކެވެ. އޭރުން، ތެދުވެރި މުއުމިނުންނަކީ ކޮބައިކަން އެނގި، މުނާފިޤުން ފަޟީޙަތްވާނެތެވެ.[88]","[88]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(30) އަދި، ތިމަން إِلٰهُ އިރާދަކުރައްވަނީ ނަމަ، ހަމަކަށަވަރުން، މުނާފިޤުންނަކީ ކޮބައިކަން އެބައިމީހުންގެ ސޫރަތަކުން، އިބަ ރަސޫލާއަށް، ތިމަން إِلٰهُ ދައްކަވައި، މުއުމިނުންގެ ތެރެއިން މުނާފިޤުން ވަކިކުރައްވައިފީމުހެވެ. އަދި މުނާފިޤުންނަކީ ކޮބައިކަން، އިބަ ރަސޫލާއަށް އެނގިވަޑައިގަންނަވާނޭ ފަދަ ޢަލާމާތްތަކެއް އެބައިމީހުންގެ މޫނުތަކުން، އިބަ ރަސޫލާއަށް، ތިމަން إِلٰهُ ދެއްކެވީމުސްކަން ކަށަވަރެވެ. އެހެނެއްކަމަކު، މުނާފިޤުންނާ މެދު އެ ފަދައިން ކަންތައްނުކުރެއްވީ، ޚަލްޤުތަކުންގެ ކަންތައްތައް ނިވައިކުރެއްވުމުގެ ގޮތުންނާއި، އެބައިމީހުން ވަކިވެ އެނގުމުގެ ސަބަބުން، އެބައިމީހުންގެ ގާތްތިމާގެ މީހުންގެ ތެރޭގައިވާ އިޚްލާޞްތެރި މުއުމިނުން ހިތާމަވެރިވިއަ ނުދެއްވުމަށާއި، އެބައިމީހުން އީމާންވެ ތައުބާވުމުގެ ފުރްޞަތު ދެއްވުމަށެވެ. ކަން މިހެން ހުރުމާ އެކު ވެސް، ހަމަކަށަވަރުން، އެބައިމީހުން ބަސްބުނެ ވާހަކަ ދައްކައިއުޅޭ ރާގުންނާއި، ބޭނުންކޮށް އުޅޭ ބަސްތަކުންނާއި، ކުރާ އިޝާރާތްތަކުން އެބައިމީހުންނަކީ މުނާފިޤުން ކަން، އިބަ ރަސޫލާއަށް ރަނގަޅަށް އެނގިވަޑައިގަންނަވާނޭ ކަން ކަށަވަރެވެ. އަދި އެބައިމީހުން އެ ދައްކާ ވާހަކައިގެ މަޤްޞަދު ވެސް އެނގިވަޑައިގަންނަވާނެތެވެ. އަދި، اللهُ Iއީ، އަޅުތަކުން ކުރާ ކޮންމެ ހެޔޮ ކަމެއް ވިއަސް އަދި ކޮންމެ ނުބައި ކަމެއް ވިއަސް، އެ ހުރިހައި ކަމެއް، މޮޅަށް ދެނެވޮޑިގެންވާ إِلٰهއެވެ. އެހެންކަމުން، އެބައިމީހުންގެ ޢަމަލުތަކާ އެކަށޭނަ ގޮތުން ޘަވާބު ނުވަތަ ޢަޛާބު، އެބައިމީހުންނަށް، އެ إِلٰهُ ދެއްވާނެތެވެ. އަދި މުނާފިޤުން ކުރާ ހުރިހައި ކަމެއް ވެސް، اللهُ I މޮޅަށް ދެނެވޮޑިގެން ވެތެވެ. ވީމާ، އެބައިމީހުންގެ ޢަމަލުތަކާ އެކަށޭނަ ޖަޒާ ނުވަތަ ސަޒާ އެބައިމީހުންނަށް ވެސް، އެ إِلٰهُ ދެއްވާނެތެވެ.[89] ދަންނާށެވެ! މި އާޔަތް ބާވައިލެއްވުމަށް ފަހު، رَسُولُ اللهِ rގެ އަރިހުގައި އެއް ވެސް މުނާފިޤަކު އެއްޗެއް ދަންނަވައިފި ނަމަ، އޭނާ އަކީ މުނާފިޤަކުކަން އެނގިވަޑައިނުގަންނަވާ ގޮތަކަށް، އެ އިން މީހަކަށް އެއްވެސް އެއްޗެއް ނުދެންނެވޭ ކަމުގައި ވިއެވެ.[90]","[89]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[90]-  اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(31) އޭ މުއުމިނުންނޭވެ! އަދި ހަމަކަށަވަރުން، ތިމަން إِلٰهُގެ މަގުގައި ޖިހާދުކުރުން ފަރްޟުކުރައްވައި، ތިމަން إِلٰهُ، ތިޔަބައިމީހުން އިމްތިޙާނުކުރައްވާ ކަން ކަށަވަރެވެ. އެއީ، ތިމަން إِلٰهُގެ މަގުގައި ކުރެވޭ ޖިހާދުގައި ކެތްތެރިވެ، ތެދުވެރިކަމާ އެކު ސާބިތުވެ ތިބެނީ، ތިޔަބައިމީހުންގެ ތެރެއިން ކޮން ބަޔަކު ކަން، ތިމަން إِلٰهُ ދެނެވޮޑިގެންވުމާ އެކު، ތިމަން إِلٰهُގެ އަޅުތަކުންނަށް އެ ކަން ފައުޅުކުރެއްވުމަށެވެ. އަދި ތަނަވަސްކަމާއި ދަތިކަން ތިޔަބައިމީހުންނާ ކުރިމަތިކުރައްވައި، ބަހާއި ޢަމަލުގައި ތިޔަބައިމީހުންގެ ތެދުވެރިކަން ހުރި މިންވަރު، ތިމަން إِلٰهُ އިމްތިޙާނުކުރައްވަމެވެ. އެއީ، ތިޔަބައިމީހުންގެ ތެރެއިން ބަހާއި ޢަމަލުގައި ތެދުވެރީންނަކީ ކޮބައިކަން، ތިމަން إِلٰهُ ދެނެވޮޑިގެންވުމާ އެކު ވެސް ތިޔަބައިމީހުންގެ ތެރޭގައިވާ ތެދުވެރީންނާއި، ދޮގުވެރީންނާއި، މި ދެބައިމީހުން، ތިމަން إِلٰهُގެ އަޅުތަކުންނަށް ފައުޅުކުރެއްވުމަށެވެ.[91]","[91]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(32) ހަމަކަށަވަރުން، اللهُ Iގެ ރަސޫލާ ގެންނެވި ދީނުގެ ދަޢުވަތު އެ ބަޔަކާ ހަމައަށް އައުމުން، އެ ދީނަކީ ޙައްޤު ދީން ކަން، ރަނގަޅަށް ބަޔާންވެ އެނގުމަށް ފަހު، އެ ރަސޫލާއާ ޢަދާވާތްތެރިވެ، ދެކޮޅުހެދި މީހުން ދަންނާށެވެ! އަދި އެ ރަސޫލާއަކީ، اللهُ Iގެ ޙަޟްރަތުން ފޮނުއްވިގެންވާ ޙައްޤު ރަސޫލަކު ކަން ރަނގަޅަށް ބަޔާންވެ އެނގުމަށް ފަހު، اللهُ Iއަށް އުރެދި ކާފިރުވެ، އެެ إِلٰهُގެ މަގުން އަމިއްލައަށް އެއްކިބާވެ ތިބުމާ އެކު، އެ إِلٰهُގެ މަގުން މީސްތަކުން އެއްކިބާކޮށް، އެ إِلٰهُގެ ރަސޫލާ ގެންނެވި ރިސާލަތު ދޮގުކޮށް އިންކާރުކޮށް، އެ ރަސޫލާއާ ޢަދާވާތްތެރިވެ، ދެކޮޅުހެދި މީހުން ދަންނާށެވެ! ފަހެ، އެބައިމީހުންނަކީ، އެއްވެސް ގޮތަކުން އަދި އެއްވެސް ކަމަކުން ވިއަސް، اللهُ Iއަށް އުނދަގުލެއްކޮށް، ގެއްލުމެއްދެވޭނޭ ބައެއް ނޫނެވެ. އަދި ކިއެއްތަ! އެބައިމީހުންގެ އެ ނުބައި ޢަމަލުތަކުގެ ސަބަބުން، އަނިޔާލިބޭނީ ހަމައެކަނި އެބައިމީހުންގެ އަމިއްލަ ނަފްސުތަކަށެވެ. ވުމާއެކު، ދުނިޔޭގައި އެބައިމީހުން ޞަދަޤާތެއް ދިން ކަމުގައި ވިއަސް، އެ ޞަދަޤާތެއް ޤަބޫލެއް ނުކުރެއްވޭނެތެވެ. އަދި މައިންބަފައިންނަށް ހެޔޮކޮށްހިތައި ރަޙިމުގެގުޅުން ވާޞިލުކުރިކަމުގައި ވިއަސް، އެ ކަމުގެ ދަރުމައެއް އެބައިމީހުންނަކަށް ނުދެއްވޭނެތެވެ. އެއީ، އެބައިމީހުންގެ ކިބައިގައި ހުރި ކުފުރުވެރިކަމުގެ ސަބަބުން އެބައިމީހުން ކުޅަ އެ ފަދަ ހެޔޮ ޢަމަލުތައް، اللهُ I ބާޠިލުކުރައްވާނޭތީއެވެ.[92]","[92]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(33) އޭ اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވި މީސްތަކުންނޭވެ! اللهُ I އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهُގެ އަމުރުފުޅުތަކަށް، ތިޔަބައިމީހުން ކިޔަމަންތެރިވާށެވެ! އަދި، އެ إِلٰهُގެ ރަސޫލާ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ ރަސޫލާއަށް ތިޔަބައިމީހުން ކިޔަމަންތެރިވާށެވެ! އަދި، اللهُ Iއަށާއި، އެ إِلٰهُގެ ރަސޫލާއަށް އުރެދި ނުކިޔަމަންތެރިވެ، ޝިރްކުގެ ޢަމަލުތަކަށް އަރައިގަނެ، ހެޔޮ ކަމެއް ކުރާ ނަމަ، މީސްތަކުންނަށް ދެއްކުމުގެ ގޮތުން އެ ކަމެއްކޮށް، ތިޔަބައިމީހުންގެ ހެޔޮ ޢަމަލުތައް ތިޔަބައިމީހުން ބާޠިލުނުކުރާށެވެ![93] ދަންނާށެވެ! މި އާޔަތުން ދަލީލުލިބޭ ގޮތުގައި، اللهُ Iއަށާއި، އެ إِلٰهُގެ ރަސޫލާއަށް ކިޔަމަންނުވާ ކޮންމެ މީހެއްގެ ހެޔޮ ޢަމަލުތައް ބާޠިލުވާނެއެވެ. އަދި، ޤުރްއާނާއި ސުންނަތާ ޚިލާފަށް ކުރެވުނު އެއްވެސް ހެޔޮ ޢަމަލެއް އެއްވެސް މީހެއްގެ ކިބައިން ޤަބޫލެއް ނުކުރެއްވޭހުއްޓެވެ.[94]","[93]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي                    \n[94]-  تَفْسِيرُ  الشَّيْخِ أَبِي بَكْرِ إِبْرَاهِيمَ"],["(34) ހަމަކަށަވަރުން، اللهُ Iއަށް އުރެދި ކާފިރުވެ، އެ إِلٰهُގެ މަގުން ތިމާމެން އަމިއްލައަށް އެއްކިބާވެ ތިބުމާ އެކު، އެހެން މީހުން ވެސް، އެ إِلٰهُގެ މަގުން އެއްކިބާކޮށް، އެ إِلٰهُގެ ރަސޫލާ ގެންނެވި ރިސާލަތު ދޮގުކޮށް، އިންކާރުކޮށް، އެ ރަސޫލާއާ ދެކޮޅުހަދައި، އެ ކަންކަމުން ދުރުވެ ތައުބާނުވެ، ކާފިރުކަން މަތީ ދެމިތިބި ޙާލު މަރުވި މީހުން ދަންނާށެވެ! ފަހެ ހަމަކަށަވަރުން، اللهُ I އެބައިމީހުންނަކަށް ފާފައެއް ނުފުއްސަވާނެތެވެ. އަދި މަޙްޝަރުގެ މައިދާނުގައި އެންމެހައި ޚަލްޤުތަކުންގެ ކުރިމަތީގައި އެބައިމީހުން ބޭޒާރުކުރައްވައި، ނަރަކައިގެ ގަދަފަދަ އަޛާބު އެބައިމީހުންނަށް ދެއްވާނެތެވެ. އެއީ، އެބައިމީހުންގެ ކިބައިގައި ހުރި ކުފުރުވެރިކަމުގެ ސަބަބުންނެވެ.[95]","[95]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(35) އޭ މުއުމިނުންނޭވެ! ފަހެ، ޖިހާދުކުރުން ހުއްޓައިލައި ބަލިކަށިވެ، ފިނޑިވެ، ނިކަމެތިވެގަނެ، اللهُ Iއާއި، އެ إِلٰهُގެ ރަސޫލާއާއި، ތިޔަބައިމީހުންގެ ޢަދާވާތްތެރީން ކަމުގައިވާ ކާފިރުންނާ ޞުލްޙަވުމަށް ތިޔަބައިމީހުން ގޮވައި ނޫޅޭށެވެ! އަދި ޞުލްޙަވުމަށް އެދި ކާފިރުން ގޮވާނދެން، اللهُ Iގެ މަގުގައި ތިޔަބައިމީހުން ކުރަމުންދާ ޖިހާދު ކުރިއަށް ގެންދާށެވެ! އަދި ހަމަކަށަވަރުން، ގަދަވެ މަތިވެރިވާނޭ ބަޔަކީ ތިޔަބައިމީހުންނެވެ. އެހެނީ، اللهُ I ވޮޑިގެންވަނީ ތިޔަބައިމީހުންނާ އެކުގައެވެ. ދަންނާށެވެ! اللهُ Iގެ މަދަދާއި ތައުފީޤު، އެ ބަޔަކާ އެކުގައިވާ ބަޔަކަށް ނަޞްރުލިބޭނޭ ކަން ކަށަވަރެވެ. އަދި ތިޔަބައިމީހުން ކުރާ ހެޔޮ ޢަމަލުތަކަށް، اللهُ I ދެއްވާ ދަރުމައާއި ޘަވާބު ފަހަރެއްގައި ވެސް ގެއްލެނިކުރައްވައި އުނިނުކުރައްވާހުއްޓެވެ.[96]","[96]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(36) ދުނިޔޭގެ ހެއްލުންތެރި ދިރިއުޅުން ވާކަން ކަށަވަރީ، اللهُ I އަށް އަޅުކަންކޮށް، އެ إِلٰهُ ހަނދުމަކޮށް، އެ إِلٰهއަށް ޛިކްރުކުރުމުން އިންސާނާ ޣާފިލުކުރުވަނިވި ކުޅިވަރެއްކަމުގައްޔާއި މަޖަލެއްކަމުގައެވެ. އަދި ތިޔަބައިމީހުން، އެ إِلٰهއަށް އީމާންވެ، އެ إِلٰهُގެ ރަސޫލާއާ ތަބާވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާ ނަމަ، ތިޔަބައިމީހުން ކުޅަ ޢަމަލުތަކުގެ ފުރިހަމަ ދަރުމައާއި އަޖުރު، އެއްވެސް އުނިވުމެއްނެތި ތިޔަބައިމީހުންނަށް، އެ إِلٰهُ ދެއްވާނެތެވެ. އަދި ތިޔަބައިމީހުން ނަރަކައިން މިންޖުކުރައްވައި، ސުވަރުގޭގެ މަތިވެރި ނިޢުމަތްތައް، ތިޔަބައިމީހުންނަށް، އެ إِلٰهُ ދެއްވާނެތެވެ. އަދި ދަންނާށެވެ! ތިޔަބައިމީހުންނަށް، اللهُ I ދެއްވި ހުރިހައި މުދަލެއް، އެ إِلٰهُގެ މަގުގައި ހޭދަކުރުމަކަށް، އެ إِلٰهُ ތިޔަބައިމީހުންނަކަށް އަމުރެއް ނުކުރައްވަތެވެ. އެހެނެއްކަމަކު، އެ إِلٰهُ ތިޔަބައިމީހުންނަށް އަމުރުކުރެއްވީ، އެ މުދަލުގެ ޙައްޤު އަދާކުރުމަށެވެ. އެ މުދަލުން ނެރޭން ޖެހޭ ފަރްޟު ޒަކާތް ނެރެ، އޭގެ ޙައްޤުވެރީންނަށް ދިނުމަށެވެ. އަދި ބޭނުން ޖެހިފައިވާ މީހުންނަށް ޞަދަޤާތްދީ މީސްތަކުންނަށް އެހީތެރިވެ އުޅުމަށެވެ.[97]","[97]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(37) ތިޔަބައިމީހުންނަށް، اللهُ I ދެއްވި ހުރިހައި މުދަލެއް، އެ إِلٰهُގެ މަގުގައި ހޭދަކުރުމަށް ތިޔަބައިމީހުންނަށް އަމުރުކުރައްވައި، އެ ކަން ތިޔަބައިމީހުންގެ ކިބައިން، އެ إِلٰهُ އެދިވޮޑިގެންނެވި ނަމަ، އެ إِلٰهُގެ މަގުގައި ހޭދަކުރުމަކީ ނުހަނު ދަތިކަމަކަށް ތިޔަބައިމީހުންނަށް ވީހެވެ. އަދި، އެ إِلٰهُގެ މަގުގައި ހޭދަނުކޮށް، މުށްބާރުކޮށް، މުދަލަށް ދަހިވެތިވުމުން، މުދައު ޖަމާކުރުމަށް ތިޔަބައިމީހުން އެދޭ ވަރާއި، މުދަލަށް ޓަކައި ތިޔަބައިމީހުންގެ ހިތްތަކުގައި އުފެދިފައިވާ ދަހިވެތިކަން ފައުޅުވެ އެނގުނީހެވެ. އެހެންކަމުން، ތިޔަބައިމީހުންގެ މުޅި މުދައު، އެ إِلٰهُގެ މަގުގައި ހޭދަކުރުމަށް އަމުރުނުކުރައްވައި، ތިޔަބައިމީހުންގެ މައްޗަށް، އެ إِلٰهُ އޯގާވަންތަވެވޮޑިގެންނެވިއެވެ.[98]","[98]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَصَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(38) އޭ މިތިބަ މުއުމިނުންނޭވެ! اللهُ I ތިޔަބައިމީހުންނަށް ދެއްވި ހުރިހައި މުދައު އެ إِلٰهُގެ މަގުގައި ހޭދަކުރުމަކަށް، ތިޔަބައިމީހުންނަކަށް، އެ إِلٰهُ ގޮވައެއްނުލައްވަތެވެ. އެހެނެއްކަމަކު، އެ إِلٰهُ ތިޔަބައިމީހުންނަށް ގޮވައިލައްވަނީ، ތިޔަބައިމީހުންނަށް، އެ إِلٰهُ ދެއްވި މުދަލުން ކޮންމެވެސް މިންވަރެއް، އެ إِلٰهُގެ މަގުގައި ހޭދަކުރުމަށެވެ. ފަހެ، اللهُ I ތިޔަބައިމީހުންނަށް ދެއްވި މުދަލުން ކޮންމެވެސް މިންވަރެއް، އެ إِلٰهُގެ މަގުގައި ހޭދަކުރުމަށް ގޮވައިލެއްވުމުން، މުދަލަށް ދަހިވެތިވެ، އެ إِلٰهُގެ މަގުގައި ހޭދަނުކުރާ ބަޔަކު ތިޔަބައިމީހުންގެ ތެރޭގައި ވެއެވެ. އަދި، اللهُ I އެ މީހަކަށް ދެއްވި މުދަލަށް ދަހިވެތިވެ، އެ މުދަލުން، އެ إِلٰهُގެ މަގުގައި ހޭދަނުކުރާ މީހާ ދަންނާށެވެ! ފަހެ ހަމަކަށަވަރުން، އޭނާ އެ ދަހިވެތިވާ ކަން ކަށަވަރީ ހަމަ އޭނާގެ އަމިއްލަ ނަފްސަށެވެ. އަދި އެ ކަމުގެ ސަބަބުން ބޮޑުވެގެންވާ ދަރުމައާއި ޘަވާބުން މަޙްރޫމުވެ، އޭނާއަށް ލިބޭ ކޮންމެ ގެއްލުމަކާއި ދެރަކަމަކީ، ހަމައެކަނި އޭނާގެ އަމިއްލަ ނަފްސަށް ލިބޭ ކަންކަމެވެ. އަދި ހަމަކަށަވަރުން، اللهُ Iއީ އަމިއްލަ ޛާތުފުޅައިގެން ފުދިވޮޑިގެންވާ إِلٰهއެވެ. ވުމާއެކު، އެ إِلٰهُގެ މަގުގައި ހޭދަކުރުމަކަށް އަދި ތިޔަބައިމީހުންގެ މުދަލަކަށް ވިއަސް، އެ إِلٰهُ ބޭނުންފުޅުވެވޮޑިގެނެއް ނުވެތެވެ. އަދި ދަންނާށެވެ! ހުރިހައި ވަގުތެއްގައި އަދި ހުރިހައި ޙާލަތެއްގައިމެ ކަންކަމަށް އެދި، އެ إِلٰهُގެ ޙަޟްރަތުގައި ދަންނަވާންޖެހެނީ ތިޔަބައިމީހުންނަށެވެ. ވީމާ، ފަޤީރުންނަކީ ތިޔަބައިމީހުންނެވެ. އަދި ތިޔަބައިމީހުން، އެ إِلٰهُގެ މަގުގައި ހޭދަނުކޮށް، އެ إِلٰهُގެ އަމުރުފުޅުތަކަށް ފުރަގަސްދީ، އިސްލާމް ދީނުން ބޭރުވެގަނެ، މުރުތައްދުވެއްޖެ ނަމަ، އެ إِلٰهُ، ތިޔަބައިމީހުން ހަލާކުކުރައްވައި ނެތިކުރައްވައިފާނެތެވެ. ދެން އެއަށްފަހު، އެ إِلٰهُގެ މަގުގައި ހޭދަކޮށް، އެ إِلٰهُގެ އަމުރުފުޅުތަކަށް ކިޔަމަންތެރިވެ ރައްކައުތެރިވާ ބަޔަކު، ތިޔަބައިމީހުންގެ ބަދަލުގައި، އެ إِلٰهُ ގެންނަވައިފާނެތެވެ.[99]","[99]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["سُوْرَةُ ‏الْفَتْحِ އަކީ މަދަނީ ސޫރަތެކެވެ. މި ސޫރަތަކީ، ކީރިތި ޤުރްއާނުގައިވާ اَلْمَثَانِيގެ ސޫރަތްތަކުގެ ތެރެއިން ސޫރަތެކެވެ. اَلْمَثَانِيގެ ސޫރަތްތަކަކީ سُوْرَةُ قއިން ފެށިގެން سُوْرَةُ النَّاسِގެ ނިއަލަށް އައިސްފައިވާ ސޫރަތްތައް ފިޔަވައި ސަތޭކަ އާޔަތަށްވުރެން މަދު އާޔަތް ހުރި ކޮންމެ ސޫރަތެކެވެ. މި ސޫރަތުގައި ވަނީ (29) ނަވާވީސް އާޔަތެވެ. އެއީ، (4) ހަތަރު رُكُوعއެވެ. މި ސޫރަތަކީ، ކީރިތި ޤުރްއާނުގެ (48) ސާޅީސް އަށްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْجُمْعَةއަށް ފަހުގައެވެ. މި ސޫރަތަށް سُوْرَةُ ‏الْفَتْحِ މި ނަން ކިއުނީ، ކައިރި މުސްތަޤްބަލެއްގައި މައްކާ ފަތަޙަކުރެއްވޭނޭ ކަމުގެ އުފައުވެރި ޚަބަރު، ކީރިތި ރަސޫލާއަށާއި މުސްލިމުންނަށް ދެއްވައި، އެ އުފައުވެރި ޚަބަރުގެ ވާހަކައިން މި ސޫރަތް ފައްޓަވައިފައި ވާތީއެވެ. އަދި މި ސޫރަތް ބާވައިލެއްވުނީ، ޙުދައިބިއްޔާގެ ޞުލްޙައަށް ފަހު، މައްކާއަށް އަރައިވަޑައިގަތުމަކާ ނުލައި، رَسُولُ اللهِ r އާއި، އެ ރަސޫލާގެ މިތުރު ޞަޙާބީން މަދީނާއަށް އެނބުރި ވަޑައިގަތް މަގުމަތީގައި،[100] މައްކާއާއި މަދީނާއާ ދެމެދުގެ ކޮންމެވެސް ހިސާބެއްގައި، رَسُولُ اللهِ r ހުންނަވަނިކޮށް ރޭގަނޑުގެ ވަގުތެއްގައެވެ. އަދި، أَبُو بَرْزَةَ نَضْلَةُ بْنِ عُبَيْدٍ الْأَسْلَمِيِّ hގެ އަރިހުން اَلْإِمَامُ أَبُو بَكْرٍ عَبْدُ الرَّزَّاقِ بْنِ هُمَامِ الصَّنْعَانِي ރިވާކުރެއްވިއެވެ. «أَنَّ النَّبِيَّ صَلَّى اللهُ عَلَيْهِ وَسَلَّمَ قَرَأَ فِي الصُّبْحِ بِإِنَّا فَتَحْنَا لَكَ فَتْحًا مُبِينًا» މާނައީ: “ހަމަކަށަވަރުން، رَسُولُ اللهِ r (إِنَّا فَتَحْنَا لَكَ فَتْحًا مُبِينًا) މި ސޫރަތް ފަތިސް ނަމާދުގައި ކިޔަވައިވިދާޅުވިއެވެ.] [101] އަދި، عَبْدَ اللهِ بْنَ مُغَفَّلٍ الْمُزَنِيَّ hގެ އަރިހުން اَلْإِمَامُ مُسْلِمُ النَّيْسَابُورِي ރިވާކުރެއްވިއެވެ. «قَرَأَ النَّبِيُّ صَلَّى اللهُ عَلَيْهِ وَسَلَّمَ عَامَ الْفَتْحِ فِي مَسِيرٍ لَهُ سُورَةَ الْفَتْحِ عَلَى رَاحِلَتِهِ، فَرَجَّعَ فِي قِرَاءَتِهِ»[102] މާނައީ: “ފަތަޙައިގެ އަހަރު، މައްކާ ފަތަޙަކުރެއްވި ދުވަހު، رَسُولُ اللهِ r، އެ ރަސޫލާގެ ސަވާރީގައި އިންނަވައިގެން ކުރިއަށް ވަޑައިގެންނެވި އިރު سُوْرَةُ ‏الْفَتْحِ ކިޔަވައިވިދާޅުވިއެވެ. އަދި އަޑުފުޅު ދަންމަވައިފައި ނުހަނު ރިވެތި ރާގަކަށް ކިޔަވައިވިދާޅުވި މެއެވެ.] އަދި، اللهُ Iގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅު މި ސޫރަތުގެ ގިނަ އާޔަތްތަކުގައި އައިސްފައި ވެއެވެ. ހަމަކަށަވަރުން، اللهُ Iގެ ޙަޟްރަތުގައި އެންމެ ލޮބުވެތި ރަށަކީ مَكَّةُ الْمُكَرَّمَةއެވެ. އަދި އެ ރަށަކީ، رسول اللهُ rގެ ލޮބުވެތި ވަޠަން ވެސް މެއެވެ. އެހެންކަމުން، مَكَّةُ الْمُكَرَّمَة އަށް ވަޑައިގެން އެ ރަށް ދެކެވަޑައިގަތުމަށް، އެ ރަސޫލާ ވަރަށް ބޮޑަށް ޝައުޤުވެރިވެވަޑައިގެންނެވިއެވެ. ވުމާއެކު، ގެފުޅަށް ޒިޔާރަތްކުރައްވައި ޢުމުރާގެ އަޅުކަން އަދާކުރެއްވުގެ އެދުންފުޅުގައި، ހިޖްރައިން ހަވަނަ އަހަރުގެ ޛުލްޤަޢިދާ މަހުގައި، اَلْمَدِينَةُ الْمُنَوَّرَةއިން، رَسُولُ اللهِ r ނުކުމެވަޑައިގަތީ އެއްވެސް ބަޔަކާ ހަނަގުރާމަކުރެއްވުމުގެ ގަސްތުފުޅެއްގައެއް ނޫނެވެ. އެހެންކަމުން، ދަތުރުވެރިއަކަށް ބޭނުންވާ ކަނޑިނޫން އެހެން އެއްވެސް ހަތިޔާރެއް އެ ދަތުރުފުޅުގައި އެ ރަސޫލާއާ، އެ ރަސޫލާގެ އަޞްޙާބުން ނުގެންދަވައެވެ. އަދި ކަނޑިތައް ބެހެއްޓެވީ ވެސް އުރައިގެ ތެރޭގައެވެ. އަދި، رَسُولُ اللهِ rއެ ދަތުރުފުޅަށް ނުކުމެވަޑަގެންނެވި އިރު، އެ މާތް ރަސޫލާގެ އަރިހުގައި ގެންދެވީ، އެ ރަސޫލާގެ އަނބިއަނބިކަނބަލުންގެ ތެރެއިން أُمُّ سَلَمَة iއެވެ. އަދި މުހާޖިރުންނާއި އަންޞާރުންގެ އިތުރަށް، މަދީނާގެ ވަށައިގެން އުޅުނު އަޢުރާބީންގެ ބަދަވީންގެ ތެރެއިން ބައެއް މުސްލިމުން، ކީރިތި ރަސޫލާގެ އަރިހުގައި އެ ދަތުރުފުޅުގައި ބައިވެރިވެވަޑައިގެންނެވިއެވެ. އެހެންކަމުން، ކީރިތި ރަސޫލާގެ އަރިހުގައި އެ ދަތުރުފުޅުގައި ބައިވެރިވެވަޑައިގެންނެވީ، އެއް ހާސް ފައްސަތޭކަ ޞަޙާބީން އެކުލެވޭ ޖަމާޢަތެކެވެ. އަދި، މައްކާގެ ފަޤީރުންނަށް ދެއްވުމަށް ޓަކައި، ހަދްޔުގެ ގޮތުގައި ކަތިލައްވާނޭ، ގެރި، ބަކަރި، ޖަމަލު ވެސް، އެ ދަތުރު ފުޅުގައި ގެންދެވިއެވެ. ދެން، އެ ދަތުރުފުޅުގައި ذُوالْحُلَيْفَةއަށް ފައިބައިވަޑައިގެން، ޢުމްރާގެ އަޅުކަން އަދާކުރެއްވުމަށް އިޙްރާމް ބެންނެވިއެވެ. އެއަށްފަހު، ދަތުރުކުރައްވައިފައިވަޑައިގެން، اَلْحُدَيْبِيَّةއަށް ފައިބައިޑައިގެންނެވިއެވެ.[103] އެއީ، މައްކާގެ ހުޅަނގު ފަރާތުން، اَلْمَسْجِدُ الْحَرَامއިން ފެށިގެން ގާތްގަނޑަކަށް ސައުވީސް ކިލޯ މީޓަރު ދުރުގައި އޮންނަ ތަނެކެވެ. އެއީ، މައްކާގެ އިމުން، އެންމެ ދެ ކިލޯ މީޓަރު ދުރުވެ. މިހާރު އެ ތަނަކީ، މައްކާއިން ޖިއްދާއަށް ދާން ކުރީން ބޭނުންކުރި މަގުގައި އޮންނަ “ اَلشُّمَيْسِي]އެވެ.[104] ދެންފަހެ، اَلْحُدَيْبِيَّةގައި رَسُولُ اللهِ r ހުންނަވަނިކޮށް، ކައު އިތުރު ރަސޫލާއަށާއި، އެ ރަސޫލާގެ އަޞްޙާބުންނަށް މައްކާއަށް ވަދެވަޑައިގަތުން މަނާކުރުމަށް އެއްބަސްވެ، ޤުރައިޝު ވަންހައިގެ މީހުން ހުވައިކުރި ޚަބަރު ލިބިވަޑައިގަތެވެ. ވުމާއެކު، އެ ރަސޫލާގެ އެ ދަތުރުފުޅަކީ، ހަނގުރާމައަކަށް ވަޑައިގެންނެވި ދަތުރުފުޅެއް ނޫންކަން އެންގެވުމަށާއި، އެ ރަސޫލާއަށާއި، އެ ރަސޫލާގެ އަޞްޙާބުންނަށް ޢުމްރާގެ އަޅުކަން އަދާކުރެއްވޭނޭ އެއްވެސް ގޮތެއް އޮތްތޯ ބައްލަވައި، ޤުރައިޝު ވަންހައިގެ މީހުންނާ ވާހަކަ ދެއްކެވުމަށް، عُثْمَانُ بْنِ عَفَّان h ފޮނުއްވިއެވެ. ދެން، މައްކާއަށް ވަޑައިގެން، ޤުރައިޝު ވަންހައިގެ މީހުންނާ ބައްދަލުކުރައްވައި، رَسُولُ اللهِ rގެ ވާހަކަފުޅުތައް އެބައިމީހުންނަށް ހުށަހެޅުއްވުމުން އެއިން އެއްވެސް ކަމެއް ޤަބޫލުނުކޮށް، عُثْمَانُ بْنِ عَفَّان h މައްކާގައި ބަންދުކުޅައެވެ. އަދި، عُثْمَانُ h މައްކާގައި ލަސްވެވަޑަގަތުމުން، عُثْمَانُ h ޝަހީދުކޮށްލެވުނު ޚަބަރުފެތުރި، އެ ކަމާ މެދު، رَسُولُ اللهِ r ނުހަނު ދެރަފުޅުވިއެވެ. ޤުރައިޝު ވަންހައިގެ މީހުން އެ ގޮތަށް ކަންތައްކުރުމުން، ނަޞްރާއި ފަތަޙައާއި ކާމިޔާބު ލިބިއްޖައުމަށް ދާނދެން ނުވަތަ ޝަހީދުވެއްޖައުމަށް ދާނދެން ހަނގުރާމައިގެ މައިދާން ދޫކުރައްވައި، ފިލައިވަޑައިނުގަތުމަށް، އެ ދަތުރުފުޅުގައި ބައިވެރިވެވަޑައިގެންނެވި އަޞްޙާބުންގެ ކިބައިން، رَسُولُ اللهِ r ބައިޢަތުހިއްޕެވިއެވެ. އެ ބައިޢަތުހިއްޕެވުނު ޙާދިޘާ ހިނގައިދިޔައީ، اَلْحُدَيْبِيَّةގެ ވަޅުގެ ކައިރީގައި ހުރި ގަހެއްގެ ދަށުގައެވެ. ދަންނާށެވެ! ބަޔާންވެދިޔައީ بَيْعَةُ الرِّضْوَانُގެ ނަމުން މަޝްހޫރުވެފައިވާ ބައިޢަތުގެ ވާހަކައެވެ. އަދި އެ ދުވަހު، އެ ގަހުގެ ދަށުގައި ތިއްބަވައިގެން އަޞްޙާބުން ބައިޢަތު ހިއްޕެވި ގަހަކީ، شَجَرَةُ الرِّضْوَانُގެ ނަމުން މަޝްހޫރުވެފައިވާ ގަހެވެ. ދެން، އެ ބައިޢަތުގެ ޚަބަރު ގުރައިޝު ވަންހައިގެ މީހުންނަށް ލިބުމުން، ޞުލްޙައިގެ މުޢާހަދާއެއް ކުރުމަށް ޓަކައި، ރަސޫލާގެ އަރިއަހަށް سُهَيْلُ بْنِ عَمْرو ފޮނުވިއެވެ. އަދި އެ ދުވަހު އޭނާ ހުށަހެޅި ހުރިހައި ޝަރްޠުތަކެއް ޤަބޫލުކުރައްވައި، އޭނާގެ ހުށަހެޅުމާ އެއްގޮތަށް، ޤުރައިޝު ވަންހައިގެ މީހުންނާ އެކު، رَسُولُ اللهِ r ޞުލްޙައިގެ މުޢާހަދާއެއް ކުރެއްވިއެވެ. އެ މުޢާހަދާއަކީ، މަޝްހޫރު صُلْحُ الْحُدَيْبِيَّةގެ މުޢާހަދާއެވެ. އެ ޞުލްޙައަށް ފަހު، އަޞްޙާބުން މަދީނާއަށް އެނބުރި ވަޑައިގަތީ، އެ ދަތުރުފުޅުގައި މައްކާއަށް ވެދެވަޑަނުގެންނެވުނުކަމުގެ ހިތާމައިގައި ތިއްބަވައިގެންނެވެ. ނަމަވެސް، އެ ޞުލްޙައަށް ފަހު އައި ދުވަސްތައް ސާބިތުކޮށް ދީނީ، އެ ޞުލްޙައަކީ މުސްލިމުންނަށް ލިބުނު އައު ފަތަޙައެއް ކަމާއި ފައުޅުވެގެން ހުރި ނަޞްރެއް ކަމެވެ. ވުމާއެކު، އެ ޞުލްޙައާ ގުޅިގެން، سُورَةُ الْفَتْحِ ބާވައިލެއްވުނެވެ.[105] ދަންނާށެވެ! އެހެނިހެން މަދަނީ ސޫރަތްތަކެކޭ ވެސް އެއްފަދައިން، މި ސޫރަތުގައި ވެސް މައިގަނޑު ގޮތެއްގައި ވަނީ، އަޅުކަމާބެހޭ ބައެއް ޙުކުމުތަކާއި، ފަރުދުންގެ މެދުގައި ކުރެވޭ މުޢާމަލާތުތަކާ ގުޅޭ ބައެއް ޙުކުމުތަކާއި، މަތިވެރި މާތް އަޚްލާޤުގެ ފިލާވަޅުތަކާއި، އިރްޝާދުތަކެވެ.[106]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ނަބިއްޔާއެވެ! ހަމަކަށަވަރުން، ފައުޅުވެ ބަޔާންވެގެންވާ ފަތަޙަޔަކުން، ތިމަން إِلٰهُ، އިބަ ރަސޫލާއަށް ނަޞްރާއި ފަތަޙަ ދެއްވީމެވެ. އަދި އިސްލާމް ދީނާއި، އިބަ ނަބިއްޔާގެ ދުޝްމަނުންގެ މައްޗަށް، އިބަ ރަސޫލާ ގަދަކުރައްވައި، ބާރުވެރިކުރައްވައި، ބިމުގައި، އިބަ ރަސޫލާ ތަމްކީނުކޮށްދެއްވީމެވެ. އަދި ޙުދައިބިއްޔާގެ ޞުލްޙަނާމާ ލިޔެވި، އިބަ ރަސޫލާގެ ދަރަޖަ މަތިވެރިކުރައްވައި، ޢިއްޒަތާއި ޝަރަފު ވެސް، އިބަ ރަސޫލާއަށް ދެއްވީމެވެ. އަދި ހަމަކަށަވަރުން، އެ ޞުލްޙަނާމާ ވެގެންދިޔައީ މައްކާ ފަތަޙަވަނިވި ސަބަބެއް ކަމުގައެވެ. އެއަށްފަހު، މީސްތަކުން ބައިބަޔަށް އިސްލާމް ދީނަށް ވަނުމަށް ޓަކައި ހުޅުވިގެން ދިޔަ ދޮރެއް ކަމުގައި މެއެވެ.[107] މި އާޔަތް ބާވައިލެއްވުނު ސަބަބު: اللهُ I ރުއްސުންލެއްވި أَنَسُ بْنِ مَالِكގެ އަރިހުން ރިވާވެގެން ވެއެވެ. اَلْحُدَ يْبِيَّةގެ ދުވަހު، ޢުމްރާގެ އަޅުކަންއަދާކުރެއްވުމަށް ހުރަސްއެޅުނެވެ. އަދި كَعْبَة الله ގެފުޅަށް ހަދިޔާކުރެއްވުމަށް ގެންދެވި ހަދްޔުތައް، އެ ފަދަ ތަކެތި ކަތިލެވޭ ތަން ކަމުގައިވާ މިނާއަށް ގެންދެވުން ވެސް މައްކާގެ މުޝްރިކުންގެ ފަރާތުން މަނާކުރެވުނެވެ. އެކަންކަން އެގޮތަށް ދިމާވުމުން، ޙުދައިބިއްޔާގައި ހަދްޔުކަތިލެއްވުމަށް ފަހު، މައްކާއަށް ވަދެވަޑައިނުގަންނަވައި މަދީނާއަށް އެނބުރިވަޑައިގަންނަވާން ޖެހިވަޑައިގަތުމުން، އެ ކަމާ މެދު އަޞްޙާބުންގެ ހިތްޕުޅަށް ނުހަނު ބޮޑު ނުތަނަވަސްކަމާއި ހިތާމަލިބިވަޑައިގެންނެވިއެވެ. ދެން އެއަށްފަހު، މި އާޔަތް ބާވައިލެއްވުމުން، رَسُولُ اللهِ r ޙަދީޘުކުރެއްވިއެވެ. «لَقَدْ أُنْزِلَتْ عَلَيَّ آيَةٌ هِيَ أَحَبُّ إِلَيَّ مِنَ الدُّنْيَا جَمِيعًا» މާނައީ: “ހަމަކަށަވަރުން، ތިމަން ރަސޫލާގެ މައްޗަށް އާޔަތެއް ބާވައިލެއްވިއްޖެއެވެ. އެ އާޔަތަކީ، މުޅި ދުނިޔެއަށްވުރެން ވެސް، ތިމަން ރަސޫލާއަށް ލޮބުވެތިކަން ބޮޑު އާޔަތެކެވެ.][108]","[100]-  مَوْقِعُ الْمُصْحَفِ الإِْلِكْتُرُونِي التَّعْرِيفُ بِالسُّوَر\n[101]-  اَلْمُصَنَّفُ لِلْإمَامِ أَبِي بَكْرٍ عَبْدِ الرَّزَّاقِ بْنِ هُمَامِ الصَّنْعَانِي\n[102]-  صَحِيحُ اْلإمَامِ مُسْلِمٍ\n[103]-  التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[104]-  مَوْقِعُ الْمُوَاطِنُ الإِْلِكْتُرُونِي\n[105]-  التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[106]-  مَوْقِعُ الْمُصْحَفِ الإِْلِكْتُرُونِي التَّعْرِيفُ بِالسُّوَر\n[107]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي \n[108]-  صَحِيحُ الإِْمَامِ مُسْلِمٍ  وَتَفْسِيرُ جَامِعِ الْبَيَانِ لِلإْمَامِ مُحَمَّدِ بنِ جَرِيرِ الطَّبَرِي"],["(2) އޭ ރަސޫލާއެވެ! އެ ފަދަ ބޮޑު ފަތަޙައެއް، އިބަ ރަސޫލާއަށް، اللهُ I ދެއްވީ، މިހައިތަނަށް، އިބަ ރަސޫލާއަށް ކުރެއްވިފައިވާ ކުށްތަކާ އަދި މީގެ ފަހުން ކުރެއްވޭނޭ ކުށްތައް، އިބަ ރަސޫލާއަށް ފުއްސަވައިދެއްވުމަށް ޓަކައެވެ. އަދި އެ ކަން އެ ގޮތަށް މިންވަރުކުރެއްވީ، އިބަ ރަސޫލާ ތިޔަދެއްވާ އިސްލާމް ދީނުގެ ދަޢުވަތު ޤަބޫލުކޮށް، އެންމެހައި އަޅުކަން، اللهُ Iއަށް ޚާލިޞްކޮށް، އެ إِلٰهُގެ މަގުގައި ޖިހާދުކޮށް، އެ إِلٰهއަށް ތައުބާވާ މީހުންގެ ޢަދަދު ގިނަވެ، އެ އެންމެންނަށް ދެއްވާ ދަރުމާއާއި ޘަވާބު، އިބަ ރަސޫލާއަށް ވެސް ދެއްވުމަށް ޓަކައެވެ. އަދި، އިސްލާމް ދީނުގެ ދަޢުވަތުދެއްވުމުގައި ކުރިމަތިފުޅުލައްވާން، އިބަ ރަސޫލާއަށް ޖެހިވަޑައިގެންނެވި ދަތިތަކާއި އުނދަގޫތަކަށް ކެތްތެރިވެވަޑައިގެން ހުންނަވައި ކުރެއްވި ޖިހާދަކީ، އިބަ ރަސޫލާއަށް ކުރެއްވިފައިވާ ކުށްތަކާއި ކުރެއްވޭނޭ ކުށްތަކުގެ ކައްފާރާއެއްކަމުގައި ލެއްވުމަށް ޓަކައި ވެސް މެއެވެ. އަދި ހަމަ އެހެންމެ، އެ ފަދަ ބޮޑު ފަތަޙައެއް، އިބަ ރަސޫލާއަށް، اللهُ I ދެއްވީ، އިބަ ރަސޫލާގެ ޢަދުއްވުން ބަލިކުރައްވައި، އިބަ ރަސޫލާގެ ދީން ފައުޅުކުރައްވައި، އެ إِلٰهُގެ ނިޢުމަތްތައް، އިބަ ރަސޫލާގެ މައްޗަށް ފުރިހަމަކޮށްދެއްވުމަށް ޓަކައެވެ. އަދި ސީދާވެގެންވާ ތެދުމަގަށް މަގުދައްކަވައި އެ މަގުން ހިންގެވުމުގެ ތައުފީޤު، އިބަ ރަސޫލާއަށް ދެއްވީ، ސުވަރުގޭގެ މަތިވެރި ނިޢުމަތާއި، اللهُ Iގެ ރުއްސެވުން، އިބަ ރަސޫލާއަށް ދެއްވުމަށް ޓަކައި ވެސް މެއެވެ.[109]","[109]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(3) އަދި އެ ފަދަ ބޮޑު ފަތަޙައެއް، އިބަ ރަސޫލާއަށް اللهُ I ދެއްވީ، ކާފިރުންގެ ކުރިމަތީގައި، އިބަ ރަސޫލާގެ ހައިބަތު ބޮޑުވެ، އެބައިމީހުންގެ ހިތްތަކުގައި ބިރުވެރިކަން އުފެދި، އެ ކަމުގެ ސަބަބުން، ދީނުގެ ދަޢުވަތުދެއްވުމަށް މަގުފަހިވާ ގޮތަށް، ގަދަވެގެންވާ ނަޞްރަކުން، އިބަ ރަސޫލާއަށް ނަޞްރުދެއްވުމަށް ޓަކައެވެ.[110] އިސްވެދިޔަ ތިން އާޔަތް ބާވައިލެއްވުނު ސަބަބު: އިސްވެދިޔަ އާޔަތްތައް ބާވައިލެއްވުނު ސަބަބަބާ ބެހޭ ގޮތުން ރިވާވެގެން ވެއެވެ. ﭐﱡوَمَا أَدْ رِي مَا يُفْعَلُ بِي وَلَا بِكُم ﱠ[111] މާނައީ: “އަދި އަހުރެންނާ މެދު ވެސް އަދި ތިޔަބައިމީހުންނާ މެދު ވެސް، اللهُ I ކަންތައްކުރައްވާނީ ކިހިނަކުން ކަމެއް އަހުރެންނަކަށް ނޭގެއެވެ.] މި ފަދައިން މުޝްރިކުންގެ ގާތުގައި ވިދާޅުވުމަށް، اللهُ Iގެ ރަސޫލާއަށް އަމުރުކުރައްވައި މި އާޔަތް ބާވައިލެއްވުމުން، މުޝްރިކުންނާއި މުނާފިޤުން ނުހަނު އުފައުވިއެވެ. އަދި ބުންޏެވެ. “އެ މީހަކާ މެދު ވެސް އަދި އެ މީހެއްގެ އަޞްޙާބުންނާ މެދު ވެސް، اللهُ I ކަަންތައް ކުރައްވާނޭ ގޮތް ނޭނގޭ މީހަކާ އަހުރެމެންނަށް ތަބާވެވޭނީ ފަހެ ކިހިނަކުންހެއްޔެވެ؟ އޭނާގެ ޙާލާ އަހުރެމެންގެ ޙާލަކީ ހަމަ އެއް ޙާލެކެވެ.] ދެން އެބައިމީހުންގެ އެ ވާހަކަތަކާ ގުޅިގެން މި އާޔަތް ބާވައިލެއްވުނެވެ.[112]","[110]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي \n[111]-  سُورَةُ الأْحْقَافِ: 9\n[112]-  اَلْكَشْفُ وَالْبَيَانُ عَنْ تَفْسِيرِ الْقُرْآنِ لِلِإْمَامِ أَبِي إِسْحَاقَ الثَّعْلَبِي"],["(4) اللهُ Iއީ، އެ ފަތަޙައިގެ ސަބަބުން މުއުމިނުންގެ ހިތްތަކަށް ހަމަޖެހުން ލިބި، ޔަޤީންކަމާއި ސާބިތުކަން އެބައިމީހުންގެ ހިތްތަކަށް ގެނެސްދެއްވި، إِلٰهއެވެ. އަދި އެ ފަތަޙައިގެ ކުރީގައި ވެސް މުއުމިނުން ތިބީ، އެބައިމީހުންނާ ކުރިމަތިވި ދަތިތަކާއި އުނދަކޫތަކަށް ކެތްތެރިވެ، ތެދުވެރިކަމާ އެކު އިސްލާމް ދީން މަތީ ސާބިތުވެގެންނެވެ. އަދި، اللهُ Iގެ މަދަދާއި ނަޞްރުލިބޭނޭ ކަމުގެ ޔަޤީންކަން މަތީގައި ވެސް މެއެވެ. ވުމާއެކު، އެ ފަތަޙައިގެ ސަބަބުން، އިސްލާމް ދީނާ މެދު އެބައިމީހުންގެ ކިބައިގައި ހުރި ޔަޤީންކަން އިތުރުވެގެން ދިޔައެވެ. އަދި، اللهُ Iގެ އެއްކައުވަންތަކަމާއި ކަށަކުޅަދުންވަންތަކަމުގެ ބޮޑުކަމާ މެދު އެބައިމީހުންގެ ހިތްތަކުގައި އޮތް ޔަޤީންކަން ވެސް އިތުރުވިއެވެ. އަދި، އެ إِلٰهُ ފޮނުއްވި އެންމެ ފަހުގެ ރަސޫލާ އަދި، ނަބިއްޔާގެ ދަޢުވަތުގެ ތެދުކަމާ މެދު ވެސް އެބައިމީހުންގެ ޔަޤީންކަން އިތުރުވިއެވެ. އެހެންކަމުން، އެބައިމީހުންގެ ކިބައިގައި ހުރި އީމާންކަމުގެ ތެރެއަށް އީމާންކަން އިތުރުވެގެން ދިޔައެވެ. އަދި އުޑުތަކާއި ބިމުގެ ލަޝްކަރުތަކުގެ ވެރިއަކީ، اللهُ I އެވެ. ވުމާއެކު، އެ إِلٰهُގެ އަޅުތަކުންގެ ތެރެއިން ބަޔަކަށް ނަޞްރުދެއްވާން، އެ إِلٰهُ އިރާދަކުރައްވައިފި ނަމަ، އެ ބަޔަކަށް ނަޞްރުދެއްވައި، އޭގެ ތެރެއިން ބަޔަކު ބަލިކުރައްވައި ނިކަމެތިކުރައްވާން އިރާދަކުރައްވައިފި ނަމަ، އެ ބަޔަކު ބަލިކުރައްވައި ނިކަމެތިކުރައްވަތެވެ. ކަންތައް ހުރީ މިހެން ކަމަށް ވުމާއެކު ވެސް، މުއުމިނުންގެ މައްޗަށް ޖިހާދު ފަރްޟުކުރެއްވީ އެބައިމީހުން އިމްތިޙާނުކުރައްވައި އެބައިމީހުންގެ ތެރެއިން ހަނގުރާމައިގެ މައިދާނުގައި ސާބިތުވެތިބޭ މީހުންނާއި ސާބިތުވެނުތިބޭ މީހުން ވަކިކުރެއްވުމަށާއި، އެބައިމީހުންގެ ތެރެއިން ބަޔަކު ޝަހީދުންގެ ތެރެއިން ހިމެނުއްވުމަށެވެ. އަދި ހަމަކަށަވަރުން، اللهُ I ވޮޑިގެންވަނީ، ހުރިހައި ކަމެއް މޮޅަށް ދެނެވޮޑިގެންވާ އަދި މިންވަރުކުރެއްވުމާއި، ތަދްބީރުކުރެއްވުމާއި، ޝަރްޢުކުރެއްވުމުގައި، ޙިކްމަތްވަންތަ إِلٰهُ ކަމުގައެވެ.[113]","[113]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(5) އަދި، اللهُ Iގެ ރަސޫލާއަށާއި މުއުމިންނަށް ނަޞްރުދެއްވާނޭ ކަމުގެ ޔަޤީންކަން ދެއްވުމަށް ފަހު، މުއުމިނުންގެ ހިތްތަކަށް ސާބިތުކަމާއި ހަމަޖެހުން ބާވައިލެއްވިއެވެ. އަދި އެބައިމީހުންގެ ކިބައިގައި ހުރި އީމާންކަމުގެ ތެރެއަށް އީމާންކަން އިތުރުވާނޭ ގޮތް، اللهُ I މިންވަރުކޮށްދެއްވިއެވެ. އެއީ، اللهُ Iގެ އަމުރުފުޅުތަކަށް ބޯލަނބައި ކިޔަންތެރިވެ އުޅުނު ކަމަށް ޓަކައްޔާއި، އެ إِلٰهُގެ މަގުގައި ޖިހާދުކޮށް އުޅުނުކަމަށް ޓަކައި، އެ ތަންތާގައިވާ ގަސްތަކާއި ގަނޑުވަރުތަކުގެ ދަށުން ބާވަތްބާވަތުގެ އާރުތައް ދެމިދެމި ހުންނަނިވި ސުވަރުގޭގެ ބަގީޗާތަކުގައި އަބަދުގެއަބަދަށް އެބައިމީހުން ދެމިތިބެނިވި ގޮތުގައެވެ. އަދި އެ ސުވަރުގޭގެ ބަގީޗާތަކަށް މުއުމިނު ފިރިހެނުންނާއި މުއުމިނު އަންހެނުން ވެއްދެވުމަށް ޓަކައެވެ. އަދި ދުނިޔޭގައި އެބައިމީހުންނަށް ކުރެވިފައިވާ ފާފަތަކުގެ ސަބަބުން، އެބައިމީހުންނަށް ޢަޛާބުނުދެއްވައި އެބައިމީހުންގެ ކިބައިން އެބައިމީހުންގެ ފާފަތައް ފުއްސަވައިދެއްވުމަށް ޓަކައެވެ. އަދި ހުރިހައި ބިރުވެރިކަމަކުން އެބައިމީހުން ސަލާމަތްކުރައްވައި، ހިތް އެދޭހައި ކަމެއް އެބައިމީހުންނަށް ދެއްވުމަށް ޓަކައެވެ. އެހެންކަމުން، އެ ކަންތައްތައްވީ، اللهُ Iގެ ޙަޟްރަތުން އެބައިމީހުންނަށް ދެއްވުނު ނުހަނު ބޮޑު ނަޞީބެއް ކަމުގައެވެ.[114] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މި ސޫރަތުގެ ފުރަތަމަ ދެ އާޔަތް ބާވައިލެއްވުމުން، اللهُ Iގެ ރަސޫލާގެ އަރިހުގައި އެ ރަސޫލާގެ އަޞްޙާބުން ދެންނެވިއެވެ. އޭ اللهُ Iގެ ރަސޫލާއެވެ! އިބަ ރަސޫލާއަށް އުފައުވެރިކަން ހުއްޓެވެ! އިބަ ރަސޫލާއާ މެދު، اللهُ I ކަންތައްކުރައްވާނޭ ގޮތް އެ ވަނީ އަންގަވައިފައެވެ. ފަހެ، އަޅުގަނޑުމެންނާ މެދު، اللهُ I ކަންތައް ކުރައްވާނީ ކިހިނަކުންތޯއެވެ؟ އަދި އަޅުގަޑުމެންނަށް ހުރީ، ކޮންގޮތެއްތޯއެވެ؟ އަޞްޙާބުން އެ ދެންނެވި ދެންނެވުމާ ގުޅިގެން މި އާޔަތް ބާވައިލެއްވިއެވެ. އަދި، اللهُ Iގެ އަމުރުފުޅުތަކަށް ބޯލަނބައި ކިޔަންތެރިވެވަޑައިގެން އުޅުއްވި ކަމަށް ޓަކައި، އެ އަޞްޙާބުންނަށް ދެއްވާނޭ ނިޢުމަތްތައް މިއާޔަތުގައި ބަޔާންކުރެއްވިއެވެ.[115]","[114]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي \n[115]-  اَلْوَسِيطُ فِي تَفْسِيرِ الْقُرْآنِ الْمَجِيدِ لِلإمَامِ أَبِي الْحَسَنِ عَلِيِّ بْنِ أَحْمَدَ الْوَاحِدِي النِّيسَابُورِي الشَّافِعِي"],["(6) އަދި، اللهُ Iގެ ރަސޫލާއަށާއި މުއުމިންނަށް ނަޞްރުދެއްވާނޭ ކަމުގެ ޔަޤީންކަން ދެއްވުމަށް ފަހު، މުއުމިނުންގެ ހިތްތަކަށް ސާބިތުކަމާއި ހަމަޖެހުން ބާވައިލައްވައި، އެބައިމީހުންގެ ކިބައިގައި ހުރި އީމާންކަމުގެ ތެރެއަށް އީމާންކަން އިތުރުވާނޭގޮތް މިންވަރުކޮށްދެއްވައި، މުއުމިނުންގެ މައްޗަށް، اللهُ I ޖިހާދު ފަރްޟުކުރެއްވިއެވެ. އެއީ، މުސްލިމުންނާއި ކާފިރުންނާ ދެމެދު ކުރެވޭ ބައެއް ހަނގުރާމަތަކުގައި ކާފިރުން ބަލިވުމުގެ ސަބަބުން، މުނާފިޤު ފިރިހެނުންނާއި، މުނާފިޤު އަންހެނުންްނާއި، اللهُ Iއާ އެހެނިހެން ފަރާތްތައް ބައިވެރިކޮށް ޝިރްކުކުރާ ފިރިހެނުންނާއި، ޝިރްކުކުރާ އަންހެނުންގެ ހިތްތަކަށް ހިތާމައާއި މޮޅިވެރިކަން ވެއްދެވުމަށެވެ. އަދި، އޭގެ ތެރެއިން އެއް ބަޔަކު ޤަތުލުކުރެވި، އަނެއް ބަޔަކު ހައްޔަރުކުރެވި، އަނެއް ބަޔަކު އަޅުވެތިކުރެވި، މުސްލިމުންގެ ބަސް މަތިވެރިވަމުންދާތަން ފެނުމުން، މުނާފިޤު ފިރިހެނުންނާއި، މުނާފިޤު އަންހެނުނާއި، اللهُ Iއާ އެހެނިހެން ފަރާތްތައް ބައިވެރިކޮށް ޝިރްކުކުރާ ފިރިހެނުންނާއި، ޝިރްކުކުރާ އަންހެނުންގެ ހިތްތަކަށް ހިތާމައާއި މޮޅިވެރިކަން ވެއްދެވުމަށާއި، ދުނިޔެމަތީގައި ވެސް އެބައިމީހުން ނިކަމެތިކުރައްވައި ޢަޛާބުދެއްވުމަށް ވެސް މެއެވެ. އެހެނީ، އެ އެންމެން ވެސް ހީކުޅައީ، اللهُ Iގެ ނަބިއްޔާއަށާއި އިސްލާމް ދީނަށް، އެ إِلٰهُ ނަޞްރުނުދެއްވާނޭ ކަމަށެވެ. އަދި މުސްލިމުންނަށް ނަޞްރުދެއްވައި ސުވަރުގޭގެ މަތިވެރި ދަރަޖަ އެބައިމީހުންނަށް ދެއްވާނޭ ކަމަށް ކުރެއްވި ވަޢުދުފުޅު ވެސް، އެ إِلٰهُ ނުފުއްދަވާނޭ ކަމަށެވެ. އަދި މާކަ ގިނަ ދުވަސްތަކެއް ނުވެ، اللهُ Iގެ ރަސޫލާއާއި މުސްލިމުންދެރަވެ، ކާފިރުންގެ އަތްދަށުވެދާނޭ ކަމަށާއި، އިސްލާމް ދީނާއި މުސްލިމުންގެ މައްޗަށް، ކާފިރުން ގަދަވެގެންފާނޭ ކަމަށެވެ. އަދި ހަމަ އެހެންމެ، އެބައިމީހުން އިންތިޒާރުކޮށް ބަލަބަލައި ތިބީ، ކޮންމެވެސް ނުބައި ޙާދިޘާއެއް އައިސް މުސްލިމުންގެ މައްޗަށް ޖެހި، އެ ޙާދިޘާއެއްގައި މުސްލިމުން ހަލާކުވެ ނެތިދާނޭ ދުހަކަށެވެ. ދަންނާށެވެ! މުނާފިޤު ފިރިހެނުންނާއި، މުނާފިޤު އަންހެނުންނާއި، اللهُ Iއާ އެހެނިހެން ފަރާތްތައް ބައިވެރިކޮށް ޝިރްކުކުރާ ފިރިހެނުންނާއި، ޝިރްކުކުރާ އަންހެނުންނަކީ، اللهُ Iއާ މެދު ނުބައި ހީތައް ހީކުރާ ބަޔެކެވެ. އެ ކަމުގެ ސަބަބުން، ނުބައި ގޮތްތައް މެދުވެރިވާހުށީ ހަމަ އެބައިމީހުންގެ މައްޗަށެވެ. އަދި، اللهُ I އެބައިމީހުންގެ މައްޗަށް ކޯފާލައްވައި، ލަޢުނަތްލައްވައި، އެ إِلٰهُގެ ރަޙްމަތުން އެ އެންމެން ދުރުކުރެއްވިއެވެ. އަދި، އެ إِلٰهُ އެބައިމީހުންނަށް ޓަކައި ނަރަކަ ތައްޔާރުކުރެއްވިއެވެ. އަދި ނަރަކައަކީ، އެ ތަނަކަށް ގޮސްތިބުމަށް ހައުދަހައިވާ ނުބައިކަން ބޮޑު ތަނެކެވެ.[116]","[116]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(7) އަދި އުޑުތަކާއި ބިމުގެ ލަޝްކަރުތަކުގެ ވެރިއަކީ، اللهُ I އެވެ. ވުމާއެކު، މުސްލިމުންނާ ނުލައި ވެސް، ކާފިރުންނާ ހަނގުރާމަކޮށް، اللهُ I ރުހިވޮޑިގަންނަވާ ދީންނަށް ނަޞްރުދެނިވި ލަޝްކަރުތައް، އެ إِلٰهއަށް ވެއެވެ. އެއީ، މަލާއިކަތުންނާއި އިންސީންނާއި ޖިންނީންގެ ތެރެއިންނެވެ. އަދި ކިއެއްތަ! ނުހަނު ގަދަފަދަ އަޑުފަށްގަނޑު އައުމާއި، ޒަލްޒަލާތަކާއި ބިންހެލުންތައް އައުމާއި، މި ފަދަ ކޮންމެ ކަމަކީ، اللهُ Iގެ ދުޝްމަނުންނާ މުޤާބަލާކުރުމަށް ފުދެނިވި ލަޝްކަރެއް ކަން ކަށަވަރެވެ. އަދި މި ނޫނަސް ހިލައިގެ ވާރޭ ވެހުމާއި، ބިންގަނޑު ގަނބައިގެންދިއުމާއި، ކަނޑުވެ ޣަރަޤުވުމާ މި ފަދަ ކޮންމެ ކަމަކީ ވެސް، اللهُ Iގެ ދުޝްމަނުންނާ މުޤާބަލާކުރުމަށް ފުދެނިވި ލަޝްކަރެއް ކަން ކަށަވަރެވެ.[117] އަދި، الله I ވޮޑިގެންވަނީ، ކާފިރުންނާއި ފުރެދުންތެރީންގެ ކިބައިން ބަދަލު ހިއްޕެވުމުގައި ގަދަފަދަވަންތަ، ޚަލްޤުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމާއި، ޝަރްޢުކުރެއްވުމުގައި، ޙިކްމަތްވަންތަ إِلٰهُ ކަމުގައެވެ.[118]","[117]-  تَفْسِيرُ الشَّيخِ حُسَين دِيدِي مَلِمْجي\n[118]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(8) އޭ ރަސޫލާއެވެ! ހަކަށަވަރުން، ތިމަން إِلٰهُގެ ޙަޟްރަތުން، އިބަ ރަސޫލާ ރަސޫލުކަމައިގެން ފޮނުއްވުނީ، ޤިޔާމަތް ދުވަހުން، އިބަ ރަސޫލާގެ އުންމަތުގެ މީހުންގެ މައްޗަށް، ހެކިވެވަޑައިގަންނަވަނިވި ހެކިވެރިއެއްގެ ގޮތުގައެވެ. އަދި ދުނިޔެމަތީގައި މުއުމިނުންނަށް ނަޞްރުލިބި، ބިމުގައި އެބައިމީހުންގެ ބާރު ހިނގާނޭ ކަމުގެ ވާހަކައިންނާއި، އާޚިރަތް ދުވަހުން އެބައިމީހުންނަށް ސުވަރުގޭގައި ދެއްވޭނޭ ގިނަގުނަ ނިޢުމަތްތަކުގެ ވާހަކައިން އުފައުވެރި ޚަބަރުދެއްވަނިވި ރަސޫލަކު ކަމުގައެވެ. އަދި، اللهُ Iއަށް އުރެދި، ކާފިރުވާ މީހުން ދެރަވެ، ބަލިވެ، ނިކަމެތިވާނޭ ކަމުގެ ވާހަކައިންނާއި، އާޚިރަތް ދުވަހުން އެބައިމީހުންނަށް ނަރަކައިގައި ދެއްވޭނޭ ގިނަގުނަ ޢަޛާބުގެ ވާހަކައިން ބިރުވެރިކަމުގެ ޚަބަރުދެއްވަނިވި ރަސޫލަކު ކަމުގައެވެ.[119]","[119]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(9) އޭ މީސްތަކުންނޭވެ! ބަޔާންވެދިޔަ ފަދައިން، اللهُ Iގެ ރަސޫލާ، އެންމެހައި މީސްތަކުންގެ ގާތަށް ރަސޫލުކަމައިގެން، އެ إِلٰهُ ފޮނުއްވީ، ތިޔަބައިމީހުން، اللهُ Iއަށާއި، އެ إِلٰهُގެ ރަސޫލާއަށް އީމާންވުމަށް ޓަކައެވެ. އަދި، اللهُ Iގެ ދީނަށާއި، އެ إِلٰهُގެ ރަސޫލާއަށް ނަޞްރުދީ، އެ ރަސޫލާއަށް އިޙްތިރާމުކޮށް މާތްކޮށްހިތައި، އެ ރަސޫލާއަށް އަދާކުރާންޖެހޭ ޙައްޤު އޭގެ އެންމެ ފުރިހަމަ ގޮތުގައި ތިޔަބައިމީހުން އަދާކުރުމަށް ޓަކައެވެ.[120] އަދި ހެނދުނާއި ހަވީރު، އެ إِلٰهُގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަ ދެންނެވުމަށާއި، ނަމާދުކުރުމުގައި ވެސް، އެ إِلٰهއަށް ތަސްބީޙަ ދެންނެވުމަށް ޓަކައެވެ.[121]","[120]-  اَلْجَامِعُ لِأَحْكَامِ الْقُرْآنِ لِلإْمَامِ الْقُرْطُبِي وَتَفْسِيرُ تَيْسِيرِ الْكَرِيمِ الرَّحْمَنِ  لِلإْمَامِ عَبْدِ الرَّحْمَنِ السَّعْدِي\n[121]-  اَلْجَامِعُ لِأَحْكَامِ الْقُرْآنِ لِلإْمَامِ الْقُرْطُبِي"],["(10) އޭ ރަސޫލާއެވެ! ހަމަކަށަވަރުން، اللهُ Iގެ މަގުގައި ޖިހާދުކުރުމަށް ވަޢުދުވެ، ޙުދައިބިއްޔާގެ ޞުލްޙައިގެ ދުވަހު، އިބަ ރަސޫލާއަށް ބައިޢަތުހިފާ މީހުން، އެ ބައިޢަތުހިފާ ކަން ކަށަވަރީ، اللهُ Iއަށެވެ. އެހެނީ، ކާފިރުންނާ ހަނގުރާމަކުރުން ޝަރްޢުކުރައްވައި، މުސްލިމުންނަށް ޖިހާދުކުރުމަށް އަމުރުކުރެއްވީ، އެ إِلٰهއެވެ. ވުމާއެކު، އެބައިމީހުން ބައިޢަތު އެ ހިފަނީ، އެ إِلٰهُގެ ރުއްސެވުމާއި ފުއްސެވުން ޙާޞިލުވެ، ސުވަރުގޭގެ ނިޢުމަތް ލިބޭނޭ ކަމުގެ ދަހިވެތިކަމުގައި ތިބެގެންނެވެ. އަދި އެބައިމީހުން ބައިޢަތުހިފަމުން އެ ދާ ވަގުތު، އެބައިމީހުންގެ އަތްތަކަށްވުރެން މަތީގައި، اللهُ Iގެ އަތްޕުޅު ވެއެވެ. ފަހެ، އެބައިމީހުންގެ ހުރިހައި ކަމަކަށް، އެ إِلٰهُ ބައްލަވައިވޮޑިގެންވުމާ އެކު، އެބައިމީހުން ކުރާ އެއްވެސް ކަމެއް، އެ إِلٰهއަށް ސިއްރުވެ ވަންހަނާވެގެނެއް ނުވެއެވެ. އަދި އެބައިމީހުން ދައްކާ ހުރިހައި ވާހަކަތަކެއް، އެ إِلٰهُ އައްސަވައިވޮޑިގެންވޭ މެއެވެ. އަދި އެބައިމީހުން ތިބި ތަނަކާއި އެބައިމީހުންގެ އެތެރެފުށާއި ބޭރުފުށުގެ ޙާލު ދެކެދެނެވޮޑިގެން ވޭމެއެވެ. ފަހެ، اللهُ Iގެ މަގުގައި ޖިހާދުކުރުމަށް ބައިޢަތުހިފުމަށް ފަހު، އެ ބައިޢަތު އުވައިލައިފި މީހާ ދަންނާށެވެ! ފަހެ، އެ މީހާ އެ ހިފި ބައިޢަތު އުވައިލިކަމުގެ ފާފަ އޮންނާނީ ހަމަ އެ މީހާގެ އަމިއްލަ ނަފްސުގެ މައްޗަށް ކަން ކަށަވަރެވެ. އަދި އެ މީހާ އެ ހިފި ބައިޢަތު އުވައިލުމުން، اللهُ Iއަށް ލިބިވޮޑިގަންނަވާނޭ އެއްވެސް ގެއްލުމެއް ނޯންނާނެއެވެ. އަދި، اللهُ Iގެ ދީނަށާއި، އެ إِلٰهُގެ ރަސޫލާއަށް ނަޞްރުދިނުމަށް އެއްބަސްވެ ޢަހްދުކޮށް ބައިޢަތުހިފުމަށް ފަހު، اللهُ Iއާއި، އެ إِلٰهُގެ ރަސޫލާގެ ޢަދުއްވުންނާ ކުރެވޭ ހަނގުރާމަތަކުގައި ކެތްތެރިވެ، އޭނާ އެ ކުރި ވަޢުދުފުއްދައިފި މީހާ ދަންނަށެވެ! ފަހެ، اللهُ Iއަށް އޭނާ އެ ކުރި ވަޢުދުފުއްދިކަމަށް ޓަކައި، އޭނާ ސުވަރުގެވައްދަވައި ބޮޑުވެގެންވާ ދަރުމައާއި ޘަވާބު ނިކަންހުރެ، އެ إِلٰهُ އޭނާއަށް ދެއްވާނެތެވެ.[122] ދަންނާށެވެ! އަދި މި އާޔަތުގައި، اللهُ I ވަނީ، އެ إِلٰهُގެ މަތިވެރިވަންތަކަމާއި، މާތްވަންތަކަމާ އެކަށޭނަ ގޮތުގެ މަތީން، އެ إِلٰهُގެ ޚަލްޤުތަކުންނާ އެއްގޮތްވުމެއް އެއްސިފަވުމެއް ނެތި، އެ إِلٰهއަށް އަތްޕުޅުވާ ކަން ސާބިތުކުރައްވައިފައެވެ.[123] އަދި ދަންނާށެވެ! اللهُ Iގެ މަގުގައި ޖިހާދުކުރެއްވުމަށް ވަޢުދުވެވަޑައިގަންނަވައި، ޙުދައިބިއްޔާގެ ދުވަހު، ކައު އިތުރު ރަސޫލާގެ އަޞްޙާބުން އެ ރަސޫލާއަށް ހިއްޕެވި ބައިޢަތު މަޝްހޫރުވެފައި ވަނީ بَيْعَةُ الرِّضْوَانގެ ނަމުންނެވެ. އަދި އެ ގަހުގެ ދަށުގައި ތިއްބަވައިގެން އެ ބައިޢަތު ހިއްޕެވުނު ގަސް شَجَرَةُ الرِّضْوَانُގެ ނަމުން މަޝްހޫރުވެފައި ވެއެވެ.[124]","[122]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[123]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[124]-  التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(11) އޭ ރަސޫލާއެވެ! މަދީނާގެ ވަށަވަށައިގެން އުޅޭ އަޢުރާބީންގެ ތެރެއިން، އިބަ ރަސޫލާގެ ޢުމްރާ ދަތުރުފުޅުގައި ބައިވެރިނުވެ ފަސްޖެހުނު މީހުން، އެ ކަން އެ ގޮތަށް ކުރާންޖެހުނީ ކޮން ސަބަބަކާ ހުރެތޯ އެބައިމީހުންނާ ސުވާލުކުރައްވައިފި ނަމަ، އެބައިމީހުން ދަންނަވާނެތެވެ. އޭ اللهُ Iގެ ރަސޫލާއެވެ! އަޅުގަނޑުމެންގެ މުދަލާއި އަޅުގަނޑުމެންގެ އަނބިދަރީންގެ ކަންތައްތަކާ މަޝްޣޫލުވެ އުޅޭން ޖެހުމުގެ ސަބަބުން އަޅުގަނޑުމެންނަށް، އިބަ ރަސޫލާގެ އަރިހުގައި ޢުމްރާއަށް ނުދެވުނީއެވެ. ވީމާ، އަޅުގަނޑުމެންނަށް ކުރެވުނު ފާފަ ފުއްސަވައިދެއްވުމަށް އެދިވަޑައިގެން، اللهُ Iގެ ޙަޟްރަތުގައި އަޅުގަނޑުމެންނަށް ޓަކައި ދުޢާކޮށްދެއްވައި ދަންނަވައިދެއްވާށެވެ! މި ފަދައިން، اللهُ Iގެ ރަސޫލާގެ އަރިހުގައި އެ އަޢުރާބީން ދެންނެވުމުން، އެބައިމީހުންގެ އެ ވާހަކަތަކަކީ މުޅީން ވެސް ދޮގު ވާހަކަތަކެއް ކަން އަންގަވައި، اللهُ Iގެ ރަސޫލާއަށް، އެ إِلٰهُ ވަޙީކުރެއްވިއެވެ. އެބައިމީހުންގެ ދޫތަކުން އެބައިމީހުން އެ ބުނަނީ އެބައިމީހުންގެ ހިތްތަކުގައި ނުވާ ވާހަކަތަކެކެވެ. އެހެނީ ހަމަކަށަވަރުން، އެބައިމީހުން ކުރި ފާފައިން ތައުބާވި ބަޔަކު ކަމުގައި އެބައިމީހުންނެއް ނުވެއެވެ. ވުމާއެކު، އެބައިމީހުންނަށް ކުރެވުނު ފާފަ ފުއްސަވައިދެއްވުމަށް އެދިވަޑައިގެން، އެބައިމީހުންނަށް ޓަކައި، اللهُ Iގެ ޙަޟްރަތުގައި، އެ إِلٰهُގެ ރަސޫލާ ދުޢާކުރައްވައި ދަންނައިދެއްވުމަކީ އެއްގޮތަށް ވެސް އެބައިމީހުންގެ ހިތުގެ އަޑީން އެބައިމީހުން އެދޭ ކަމެއް ނޫނެވެ. އޭ ރަސޫލާއެވެ! އެބައިމީހުންނަށް، އިބަ ރަސޫލާ ވިދާޅުވާށެވެ! اللهُ I އެބައިމިހުންނާ މެދު ނުބައިގޮތެއް މިންވަރުކުރައްވައި، ގެއްލުމެއް މެދުވެރިކުރެއްވުމަށް އިރާދަކުރައްވައި، އެ إِلٰهُގެ ޙަޟްރަތުން އެބައިމީހުންގެ މައްޗަށް ޢަޛާބެއް ފޮނުއްވައިފި ނަމަ، އެ ނުބައިކަމާއި، ގެއްލުމާއި، ޢަޛާބުން އެބައިމީހުން ސަލާމަތްކޮށް ދިފާޢުކުރުމުގެ ކުޅަދާނަކަން މިލްކުވެގެންވަނީ ފަހެ ކާކަށްހެއްޔެވެ؟ ނުވަތަ އެބައިމީހުންނާ މެދު، އެ إِلٰهُ ހެޔޮ ގޮތެއް މިންވަރުކުރައްވައި، އެއްވެސް މަންފާއެއް ލިބުމަށް އިރާދަކުރައްވައިފި ނަމަ، އެ ކަމެއް އެބައިމީހުންނަށް ލިބުނަނުދީ މަނާކޮށް ހިފެހެއްޓޭނީ ވެސް ފަހެ ކާކަށްހެއްޔެވެ؟ ދަންނާށެވެ! އެއިން އެއްވެސް ކަމެއް ކުރުމުގެ ކުޅަދާނަކަން ލިބިގެންވާ ހަމަ އެކަކު ވެސް ނުވެއެވެ. އަދި ކިއެއްތަ! اللهُ I ވޮޑިގެންވަނީ އެބައިމީހުން ކުރާ ހުރިހައި ކަމެއްގެ ޚަބަރު، މޮޅަށް ދެނެވޮޑިގެންވާ إِلٰهُ ކަމުގައެވެ. ވީމާ، ކިތަންމެވަރަކަށް ފޮރުވިކަމުގައި ވިއަސް، އެބައިމީހުން ކުރާ އެއްވެސް ކަމެއް، އެއްވެސް ޙާލެއްގައި، އެ إِلٰهއަށް ސިއްރުވެ ވަންހަނާވެގެނެއް ނުވެއެވެ.[125]","[125]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(12) ފަހެ، ހަމަކަށަވަރުން، اللهُ Iގެ ރަސޫލާގެ ޢުމްރާ ދަތުރުފުޅުގައި ތިޔަބައިމީހުން ބައިވެރިނުވީ އެއްގޮތަކަށް ވެސް ތިޔަބައިމީހުން ތިޔަ ބުނާ ފަދައިން ތިޔަބައިމީހުންގެ ކަންތައްތައް ހުރެގެނެއް ނޫނެވެ. އަދި ކިއެއްތަ! ތިޔަބައިމީހުން ހީކުރީ، ކީރިތި ރަސޫލާއާއި އެ ރަސޫލާގެ ޢުމްރާ ދަތުރުފުޅުގައި ބައިވެރިވެވަޑައިގަތް އަޞްޙާބުން އެ ބޭފުޅުންގެ އަހްލުވެރީންގެ ގާތަށް ދުވަހަކު ވެސް އެނބުރިވަޑައިނުގަންނަވާނޭ ކަމަށެވެ.އަދި އެ ހުރިހައި އަޞްޙާބުން އަވަހާރަވެ، ފަނާވެ ނެތި ހިނގައިދާނޭ ކަމަށެވެ. އަދި ތިޔަބައިމީހުންގެ އެ ކުށް ހީއަކީ، ޙަޤީޤަތުގައި ވެސް އެ ކަން ހިނގާނޭ ގޮތްކަމުގައި ތިޔަބައިމީހުންނަށް ޔަޤީންކޮށްދީ، އެ ކަން ތިޔަބައިމީހުންގެ ހިތްތަކުގައި ޒީނަތްތެރިކޮށްދިނީ ޝައިޠާނާއެވެ. އަދި، اللهُ Iއާ މެދު ނުހަނު ނުބައި ހީތައް ތިޔަބައިމީހުން ހީކުރީމުއެވެ. ވުމާއެކު، ތިޔަބައިމީހުން ހީކުރީ، އެ إِلٰهُގެ ކަލިމަފުޅު، އެ إِلٰهُ މަތިވެރިނުކުރައްވާނޭ ކަމަށެވެ. އަދި، އެ إِلٰهُގެ ރަސޫލާއަށް ގަދަކަންދެއްވައި، އިސްލާމް ދީނަށް ނަޞްރުނުދެއްވާނޭ ކަމަށެވެ.އަދި އެއްވެސް ހެޔޮ ވިސްނުމެއް ނުވިސްނޭ، އިޞްލާޙުވާނޭ ކަމުގެ އުންމީދެއް ވެސް ނެތް، ގެއްލި ހަލާކުވެގެންވާ ބަޔަކު ކަމުގައި ތިޔަބައިމީހުން ވީމުއެވެ.[126] ދަންނާށެވެ! މި އާޔަތުގައި މިވަނީ މަދީނާގެ ވަށައިގެން އުޅުނު ޤަބީލާތަކުގެ ތެރެއިން غِفَارُ ވަންހައާއި، أَسْلَمُ ވަންހައާއި، أَشْجَعُ ވަންހައާއި، دِيَلُ ވަންހައާއި، مُزَيْنَةُ ވަންހައާއި، جُهَيْنَةُ ވަންހައިގެ އަޢުރާބީންގެ ތެރެއިން، رَسُولُ اللهِ rގެ ޢުމްރާ ދަތުރުފުޅުގައި ބައިވެރި ނުވި މީހުންގެ ވާހަކައެވެ. އެހެނީ، އެބައިމީހުންނަކީ، اَلْحُدَيْبِيَّةގެ އަހަރު، رَسُولُ اللهِ r ޢުމްރާގެ އަޅުކަން އަދާކުރެއްވުމަށް ގަސްތުފުޅުކުރައްވައި، އެ ރަސޫލާގެ އަރިހުގައި ޢުމްރާއަށް ދިއުމަށް ޓަކައި ނުކުތުމަށް އެންގެވި ހިނދު، އެ ދަތުރުފުޅުގައި ބައިވެރިވުމަށް ފަސްޖެހި ގޯތިގެދޮރުގައި ތިބުން އިޚްތިޔާރުކުރި މީހުންނެވެ.[127]","[126]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[127]-  مَرَاحُ لُبَيْدٍ لِكَشْفِ مَعْنَى الْقُرْآنِ الْمَجِيدِ لِلشَّيْخِ مُحَمَّدِ بْنِ عُمَرَ نَوَوِي الْجَاوِي"],["(13) އަދި، اللهُ Iއަށާއި، އެ إِلٰهُގެ ރަސޫލާއަށް އީމާންނުވާ މީހާ ދަންނާށެވެ! ފަހެ ހަމަކަށަވަރުން، އެ ފަދަ ކޮންމެ މީހަކީ ކާފިރެކެވެ. އަދި ހަމަކަށަވަރުން، ޤިޔާމަތް ދުވަހުން، އެންމެހައި ކާފިރުތަކުންނަށް ޢަޛާބުދެއްވުމުގެ ގޮތުން، އަނދައަނދައި ހުންނަ ނަރަކައިގެ އަލިފާންގަނޑު އެބައިމީހުންނަށް ޓަކައި، ތިމަން إِلٰهُ ތައްޔާރުކުރެއްވީމެވެ.[128]","[128]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(14) އުޑުތަކާއި ބިމާ އަދި އެ ދެމެދުގައި ވާހައި ތަކެއްޗަކާއި ކައުނުގެ ހުރިހައި ކަމެއްގެ ވެރިކަން ޚާއްޞަވެ މިލްކުވެގެންވަނީ، اللهُ Iއަށެވެ. ވުމާއެކު، އެ މީހަކަށް ކުރެވިފައިވާ ކުށްތަކާއި ފާފަތައް ފުއްސެވުމަށް، އެ إِلٰهُ އިރާދަކުރައްވާ މީހެއްގެ ކުށްތަކާއި ފާފަތައް ފޮރުއްވައިދެއްވައި، އޭނާގެ ފާފަތައް، އެ إِلٰهُ ފުއްސަވައިދެއްވަތެވެ. އެއީ، އެ إِلٰهُގެ ރަޙްމަތްވަންތަކަމާއި އޯގާވަންތަކަމެވެ. އަދި އެ މީހަކަށް ކުރެވިފައިވާ ކުށްތަކާއި ފާފަތަކުގެ ސަބަބުން، އެ މީހަކަށް ޢަޛާބުދެއްވުމަށް، އެ إِلٰهُ އިރާދަކުރެއްވި މީހަކަށް، ޢަޛާބުދެއްވަތެވެ. އެއީ، އެ إِلٰهُގެ ޢަދްލުވަންތަކަމެވެ. އަދި، اللهُ Iގެ ޙަޟްރަތަށް ރުޖޫޢަވެ، ތައުބާވާ މީހުންނަށް ގިނަގިނައިން ފާފަފުއްސަވާ، އެ ފަދަ މީހުންނަށް ބޮޑުވެގެންވާ ރަޙްމަތްލައްވާ إِلٰهُ ކަމުގައި، اللهُ I ވޮޑިގެން ވެތެވެ.[129]","[129]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(15) اللهُ Iއަށާއި، އެ إِلٰهُގެ ރަސޫލާއަށް އީމާންވި މީހުންނަށް ދެއްވުމަށް، އެ إِلٰهُ ވަޢުދުކުރެއްވި، ޚައިބަރުގެ ޣަނީމާ މުދައު ލިބިގަތުމަށް ޓަކައި، ޚައިބަރުގެ ހަނގުރާމައަށް މުއުމިނުން ނުކުންނަ އިރު، رَسُولُ اللهِ rގެ ޢުމްރާ ދަތުރުފުޅުގައި ބައިވެރިވުމަށް ފަސްޖެހި، އެ ދަތުރުފުޅުގައި ބައިވެރިނުވި އަޢުރާބީންގެ މީހުން ބުނާނެތެވެ. އަޅުގަނޑުމެން ވެސް ތިޔަބައިމިހުންނާ އެކު ޚައިބަރުގެ ހަނގުރާމައަށް ނުކުމެ، އެ ތަނުން ލިބޭ ޣަނީމާ މުދަލުން ލިބިގަތުމަށް ޓަކައި، އަޅުގަނޑުމެންނަށް ވެސް ފުރްޞަތެއްދެއްވާށެވެ! އޭ ރަސޫލާއެވެ! އެބައިމީހުން އެ އެދެނީ، اللهُ Iއަށާއި، އެ إِلٰهُގެ ރަސޫލާއަށް އީމާންވި މީހުން ނޫން އެހެން ބަޔަކަށް ނުދެއްވުމަށް، އެ إِلٰهُ ވަޢުދުކުރެއްވި ޚައިބަރުގެ ޣަނީމާ މުދަލުން ބައެއް ލިބިގަނެ، اللهُ Iގެ ވަޢުދުފުޅު ބަދަލުކުރުމަށެވެ. ވީމާ، އެބައިމީހުންނަށް ވިދާޅުވާށެވެ! އަހުރެމެންނާ އެކު، اَلْحُدَيْبِيَّةއަށް ނުދާ މީހަކު އަހުރެމެންނާ ތަބާވެ، އަހުރެމެންގެ ފަހަތުން ޚައިބަރުގެ ހަނގުރާމައަށް އައިސް، އެ ހަނގުރާމައިގައި ބައިވެރިވެގެނެއް ނުވާނެއެވެ. އެހެނީ، ހަމަކަށަވަރުން، މީގެ ކުރީން ވެސް، اللهُ I އަންގަވައިފައި ވަނީ، ޚައިބަރުން ލިބޭ ޣަނީމާއަކީ، ހަމައެކަނި اَلْحُدَ يْبِيَّةއަށް ދިޔަ މީހުންނަށް ދެއްވުމަށް ވަޢުދުކުރައްވައި، އެބައިމީހުންނަށް ޚާއްޞަކުރައްވައިފައިވާ އެއްޗެކެވެ. މި ފަދައިންނެވެ. ވީމާ، اللهُ I އަމުރުކުރައްވައިފައި ވަނީ، رَسُولُ اللهِ rގެ ޢުމްރާދަތުރުފުޅުގައި ބައިވެރިވެ، اَلْحُدَيْبِيَّةއަށް ނުދާ މީހަކު، ޚައިބަރުގެ ހަނގުރާމައަށް ނުދިއުމަށެވެ. ދެން، އެ ފަދައިން ވިދާޅުވުމުން، އޭގެ ޖަވާބުގައި އެ އަޢުރާބީން ބުނާނެތެވެ. އެއް ގޮތަކަށް ވެސް ކަންތައް ހުރީ ތިޔަހެނަކުން ނޫނެވެ. ޚައިބަރުގެ ހަނގުރާމައިގައި އަހުރެމެން ބައިވެރި ނުކުރުމަށް، اللهُ I އަމުރުކުރެއްވީއެއް ނޫނެވެ. އެހެނެއްކަމަކު، ތިޔަބައިމީހުން ތިޔަ އެދެނީ، ޚައިބަރުގެ ޣަނީމާ މުދަލުން އަހުރެމެންނަށް ނުދީ، އެ މުދަލުން އަހުރެމެން މަޙްރޫމުކުރުމަށް ކަން ކަށަވަރެވެ. އަދި މުދަލުގެ ދަހިވެތިކަމުގައި ތިޔަބައިމީހުން އަހުރެމެންނާ ޙަސަދަވެރިވަނީ އެވެ. ދެން، އެ އަޢުރާބީންގެ އެ ވާހަކަތަކަށް ރައްދުދެއްވައި، اللهُ I ވަޙީކުރެއްވިއެވެ. އެ ކަންތައް ހުރީ، اَلْحُدَيْبِيَّةގައި ބައިވެރިނުވި އަޢުރާބީން އެ ބުނާ ފަދައަކުންނޫނެވެ. އަދި ކިއެއްތަ! އެ އަޢުރާބީންނަކީ، اللهُ Iގެ އަމުރުފުޅުތަކާއި ނަހީތައް ދާދި ކުޑަކޮށް މެނުވީ ފަހުމުނުވާ، ހެޔޮ ގޮތް ނުވިސްނޭ ބަޔެކެވެ. އެހެންކަމުން، اللهُ Iއަށް އުރެދި، އެ إِلٰهُގެ ރަސޫލާގެ އެދިވަޑައިގަތުމާ އެބައިމީހުން ޚިލާފުވީއެވެ.[130]","[130]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(16) އޭ ރަސޫލާއެވެ! އިބަ ނަބިއްޔާގެ ޢުމްރާ ދަތުރުފުޅުގައި ބައިވެރިވުމަށް ފަސްޖެހި، އެ ދަތުރުފުޅުގައި ބައިވެރިނުވި އަޢުރާބީންނަށް، އިބަ ނަބިއްޔާ ވިދާޅުވާށެވެ. ނުހަނު ގަދަފަދަ ހަނގުރާމަވެރި ކުޅާދާނަ ބަޔަކާ ދެކޮޅަށް ހަގުރާމަކުރުމަށް ނިކަންހުރެ ތިޔަބައިމީހުންނަށް ގޮވައިލެވޭނެތެވެ. އެއީ، اللهُ Iގެ މަގުގައި، ތިޔަބައިމީހުން އެބައިމީހުންނާ ހަނގުރާމަކޮށް، އެބައިމީހުން ބަލިވެއްޖައުމަށް ދާނދެން ނުވަތަ ހަގުރާމަކުރުމަކާ ނުލައި އެބައިމީހުން، اللهُ Iގެ އަމުރުފުޅަށް ކިޔަމަންތެރިވެ، އިސްލާމް ދީން ޤަބޫލުކޮށްފުމަށް ދާނދެންނެވެ. ފަހެ، ތިޔަބައިމީހުން، اللهُ Iގެ މި އަމުރުފުޅަށް ކިޔަމަންތެރިވެ، އެބައިމީހުންނާ ހަނގުރާމަކުރާ ނަމަ، ތިޔަބައިމީހުން ސުވަރުގެވައްދަވައި ނުހަނު ބޮޑު ދަރުމަ ތިޔަބައިމީހުންނަށް، އެ إِلٰهُ ދެއްވާނެތެވެ. އަދި، اللهُ Iއަށް އުރެދި ނުކިމަންތެރިވެ، އެންމެހައި މީސްތަކުންގެ ގާތަށް، އެ إِلٰهُ ފޮނުއްވި އެންމެ ފަހުގެ ނަބިއްޔާ އަދި ރަސޫލާގެ ޢުމްރާ ދަތުރުފުޅުގައި ބައިވެރިވުމަށް ގޮވައިލެއްވުމުން އެ ކަމަށް ފަސްޖެހި، އެ ދަތުރުފުޅުގައި ބައިވެރިނުވެ، މީގެ ކުރީން ތިޔަބައިމީހުން ކަންތައްކުރި ފަދައިން، ދެން ވެސް ތިޔަބައިމީހުން ކަންތައްކުރާ ނަމަ، އެ إِلٰهُ ތިޔަބައިމީހުންނަށް ނުހަނު ގަދަފަދަ ވޭންދެނިވި ޢަޛާބަކުން ޢަޛާބުދެއްވާނޭ މެއެވެ.[131]","[131]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(17) އޭ މީސްތަކުންނޭވެ! ކާފިރުންނާ ކުރެވޭ ހަނގުރާމަތަކުގައި މުއުމިނުންނާ އެކު ނުނިކުމެ ހުރުމަކުން ލޯ އަދިރި ކަނު މީހާގެ މައްޗަކަށް އެއްވެސް ކުށެއް އަދި ފާފައެއް ނެތެވެ. އަދި ކޮރު މީހާގެ މައްޗަކަށް ވެސް ކުށެއް އަދި ފާފައެއް ނެތެވެ. އަދި ބަލި މީހާގެ މައްޗަކަށް ވެސް ކުށެއް އަދި ފާފައެއް ނެތެވެ. އެހެނީ، އެ ފަދަ މީސްމީހުންނަކީ ހަނގުރާމަކުރުމަށް ނުކުޅެދޭ ޢުޛުރުވެރީންނެވެ. އަދި، اللهُ Iއަށާއި، އެ إِلٰهُގެ ރަސޫލާއަށް ކިޔަމަންތެރިވެއްޖެ މީހާ ދަންނާށެވެ! ފަހެ، އެ ބަގީޗާތަކުގައިވާ، ގަނޑުވަރުތަކާއި ގަސްތަކުގެ ދަށުން އާރުތައް ދެމިދެމި ހުންނަ ބަގީޗާތަކަކަށް، އެ إِلٰهُ އެ މީހަކު ވައްދަވާނެތެވެ. އަދި، اللهُ Iއަށާއި، އެ إِلٰهُގެ ރަސޫލާއަށް އުރެދި ނުކިމަންތެރިވެ، އެ إِلٰهُގެ މަގުގައި ކުރެވޭ ޖިހާދުގައި މުއުމިނުންނާ ބައިވެރިވުމަށް ފަސްޖެހި، އެ ކަންކަމަށް ފުރަގަސްދީފި މީހާ ދަންނާށެވެ! ފަހެ، އެ إِلٰهُ އެ މީހަކަށް ނުހަނު ގަދަފަދަ ވޭންދެނިވި ޢަޛާބަކުން ޢަޛާބުދެއްވާނެތެވެ.[132]","[132]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(18) އޭ ރަސޫލާއެވެ! ހަކަށަވަރުން، އިބަ ރަސޫލާގެ އަޞްޙާބުން، اَلْحُدَيْبِيَّةގެ މައިދާނުގައި ހުރި ގަހުގެދަށުގައި، އިބަ ރަސޫލާއަށް ބައިޢަތުހިއްޕަވަމުންގެންދެވި އިރު، އެ އަޞްޙާބުންނާ މެދު، اللهُ I ރުހިވޮޑިގެންފިކަން ކަށަވަރެވެ. އަދި އެ އަޞްޙާބުންގެ ހިތްޕުޅުތަކުގައިވާ އީމާންތެރިކަމާއި، އިޚްލާޞްތެރިކަމާއި، ތެދުވެރިކަމާއި، ވަފާތެރިކަމާއި، ކިޔަމަންތެރިކަން، އެ إِلٰهُ މޮޅަށް ދެނެވޮޑިގެންވުމާ އެކު، އެ އަޞްޙާބުންގެ ހިތްޕުޅުތަކަށް އިތުރު ހަމަޖެހުމާއި ސާބިތުކަން ވެސް، އެ إِلٰهُ ބާވައިލެއްވިއެވެ. އަދި، އެ އީމާންތެރިކަމާއި، އިޚްލާޞްތެރިކަމާއި، ތެދުވެރިކަމަށް ޓަކައި، އެ އަޞްޙާބުންނަށް، اللهُ I ދެއްވި ހެޔޮ ޖަޒާއެއްގެ ގޮތުގައި ކުޑަ ދުވަސްކޮޅެއްގެ ތެރޭގައި، ޚައިބަރު ފަތަޙަކޮށް ދެއްވިއެވެ. އެއީ، މައްކާއަށް ވަދެވަޑައިގެން ޢުމްރާގެ އަޅުކަން އަދާނުކުރެއްވުނުކަމަށް ޓަކައި ދެއްވި ބަދަލެއްގެ ގޮތުގައި ވެސް މެއެވެ.[133]","[133]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(19) އަދި، ޚައިބަރުގެ ހަނގުރާމައިގައި ޔަހޫދީން ބަލިވެ، އެބައިމީހުންގެ ގިނަ މުދަލަކީ، اللهُ Iގެ ރަސޫލާގެ އަޞްޙާބުންނަށް ލިބިވަޑައިގަންނަވާނޭ ޣަނީމާ މުދައު ކަމުގައި، އެ إِلٰهُ ލެއްވިއެވެ. އަދި ކާފިރުންނާއި ފުރެދުންތެރީންގެ ކިބައިން ބަދަލުހިއްޕެވުމުގައި ގަދަފަދަވަންތަ، ޚަލްޤުތަކުންގެ ކަންތައްތައް މިންވަރުކުރައްވައި، ތަދްބީރުކުރައްވައި، ޝަރްޢުކުރެއްވުމުގައި، ޙިކްމަތްވަންތަ إِلٰهُ ކަމުގައި، اللهُ I ވޮޑިގެން ވެތެވެ.[134]","[134]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(20) އޭ މުއުމިނުންނޭވެ! އަދި މުސްތަޤުބަލުގައި ތިޔަބައިމީހުންގެ އަތްމައްޗަށް ފަތަޙަވެގެންދާނޭ ރަށްރަށުގެ ގިނަ މުދައުތަކެއް، ޣަނީމާ މުދަލުގެ ގޮތުގައި ތިޔަބައިމީހުންނަށް، ލިބޭނޭ ކަމަށް، اللهُ I ތިޔަބައިމީހުންނަށް ވަޢުދުކުރެއްވިއެވެ. އަދި އޭގެ ތެރެއިން ޚައިބަރު ފަތަޙަވެ، އެ ރަށުގެ ޔަހޫދީންގެ މުދައު ޣަނީމާވުން ތިޔަބައިމީހުންނަށް ޓަކައި، އެ إِلٰهُ އަވަސްކޮދެއްވައި، ތިޔަބައިމީހުންގެ ކިބައިން މީސްތަކުންގެ އަތްތައް ދުރުކުރައްވައި، ޢަދުއްވުންގެ އުނދަގޫތަކާއި، އަނިޔަތަކާއި، ނުބައި ރޭވުންތަކުން ތިޔަބައިމީހުން މިންޖުކުރެއްވިއެވެ. އަދި މަދީނާގައި ތިބި ތިޔަބައިމީހުންގެ އަނބިދަރީންނާއި، އެ ރަށުގައިވާ ތިޔަބައިމީހުންގެ މުދައުތައް އިސްލާމް ދީނުގެ ޢަދުއްވުންގެ ނުބައިކަމުން ސަލާމަތްކުރެއްވިއެވެ. އެހެންކަމުން، ތިޔަބައިމީހުންނާ ދެކޮޅަށް، ކާފިރުން ރޭވި ނުބައި ރޭވުންތަކުން ތިޔަބައިމީހުންނަކަށް އެއްވެސް ގެއްލުމެއް ނުލިބުނެވެ. އަދި މުއުމިނުންނަށް ނަޞްރާއި ފަތަޙަލިބި، ކާފިރުން ބަލިވެ، އެބައިމީހުންގެ މުދައުތައް ޣަނީމާ މުދަލުގެ ގޮތުގައި މުއުމިނުންނަށް ލިބޭ ގޮތް މިންވަރުކޮށް ދެއްވީ، މުއުމިނުންނަށް ނަޞްރުލިބޭނޭ ކަމަށް، اللهُ I ކުރެއްވި ވަޢުދުފުޅަކީ ތެދު ވަޢުދުފުޅެއް ކަމާއި، މުއުމިނުންގެ ހުރިހައި ކަމެއް ބަލަހައްޓަވައި، އެބައިމީހުން ރައްކައުތެރިކޮށް ދެއްވަނީ، އެ إِلٰهُ ކަން އެބައިމީހުންނަށް ޔަޤީންވަނިވި ދަލީލެއްގެ ގޮތުގައްޔާއި، ހެއްކެއްގެ ގޮތުގައި އެ ކަންތައްތައް ވުމަށް ޓަކައެވެ. އަދިި، ތިޔަބައިމީހުންގެ ބަހާއި ޢަމަލާ އަދި ތިޔަބައިމީހުންގެ ހުރިހައި ކަމެއް، އެ إِلٰهُ ރުހިވޮޑިގަންނަވާ ގޮތަށް ބެހެއްޓުމުގެ ހެޔޮ ތައުފީޤު ތިޔަބައިމީހުންނަށް ދެއްވައި، ސީދާވެގެންވާ ތެދުމަގަށް ތިޔަބައިމީހުންނަށް މަގުދެއްކެވުމަށް ޓަކައެވެ.[135] ﭐﲯ ﲰ ﲱ ﲲ ﲳ ﲴ ﲵ ﲶﲷ ﲸ ﲹ ﲺ ﲻ ﲼ ﲽ ﲾ","[135]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(21) އަދި ތިޔަބައިމީހުންގެ އަމިއްލަ ބާރުން، ތިޔަބައިމީހުންގެ ކުޅަދާނަކަމުން ތިޔަބައިމީހުންނަށް ލިބިނުގަނެވޭނޭ އެތައްއެތައް ޣަނީމައަކާއި، އެތައްއެތައް ފަތަޙައަކާއި، އެތައްއެތައް ނިޢުމަތްތަކެއް ދުނިޔެމަތީގައި ތިޔަބައިމީހުންނަށް ދެއްވުމަށް، اللهُ I ވަނީ ވަޢުދުކުރައްވައިފައެވެ. އަދި ހަމަކަށަވަރުން، އެ ހުރިހައި ކަމެއް، اللهُ I ހިންގަވަނީ، އެ إِلٰهُގެ ކަށަކުޅަދުންވަންތަކަމާއި ޢިލްމުފުޅުގެ ދަށުން، އެ إِلٰهُ ތަދްބީރުކުރައްވާ ގޮތެއްގެ މަތީންނެވެ. އަދި އެ ހުރިހައި ކަމެއް، اللهُ I މޮޅަށް ދެނެވޮޑިގެންވާ ކަން ކަށަވަރެވެ. ވުމާއެކު، އެ ކަންތައްތައް ލިބުން ފަސްކުރައްވައި ތިޔަބައިމީހުންނަށް ޓަކައިއެހުރިހައި ކަމެއް، އެ إِلٰهُ ހިފެހެއްޓެވިއެވެ. ޝައްކެއްނެތެވެ. ކޮންމެ ކަމެއްގެ މައްޗަށް ކުޅަދުންވަންތަ إِلٰهُ ކަމުގައި، اللهُ I ވޮޑިގެންވެތެވެ. އެހެންކަމުން، އެ إِلٰهއަށް ނުކުރެއްވޭނޭ އެއްވެސް ކަމެއް ނޯންނާނެތެވެ.[136] ދަންނާށެވެ! ބައެއް މުފައްސިރުން ވިދާޅުވެފައިވާ ގޮތުގައި މި އާޔަތުގައި މިވަނީ މައްކާ ފަތަޙަކޮށްދެއްވާނޭ ވާހަކައެވެ. އަނެއްބައި މުފައްސިރުންގެ ނަޒަރުގައި އެއީ، ޚައިބަރު ފަތަޙަވާނޭ ވާހަކައެވެ. އަނެއްބައި މުފައްސިރުންގެ ނަޒަރުގައި އެއީ، ޙުނައިނު ހަނގުރާމައިގެ ވާހަކައެވެ. އަދި ގިނަ މުފައްސިރުންގެ ނަޒަރުގައި އެއީ، މި ހުރިހައި ތަނެއް ފަތަޙަވެ، ފާރިސް ކަރައާއި ރޫމް ކަރައިގެ ބައެއް ތަންތަން ފަތަޙަވާނޭ ވާހަކައެވެ.[137]","[136]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[137]-  اَلْجَامِعُ لِأَحْكَامِ الْقُرْآنِ لِلإْمَامِ الْقُرْطُبِي"],["(22) އޭ މުއުމިނުންނޭވެ! އަދި، اللهُ Iއަށް އުރެދި ނުކިޔަމަންތެރިވެ، އެ إِلٰهُގެ ރަސޫލާގެންނެވި ރިސާލަތަށް އިންކާރުކޮށް ކާފިރުވި މީހުން اَلْحُدَيْبِيَّةގެ ދުވަހު، ތިޔަ މުއުމިނުންނާއި ހަނގުރާމަކުރި ނަމަ، ހަމަކަށަވަރުން ވެސް، ތިޔަބައިމީހުންގެ ކުރިމަތީގައި އެބައިމީހުން ބަލިވެ، ހަނގުރާމައިގެ މައިދާނަށް ފުރަގަސްދީ އެބައިމީހުން ފިލާން ދުވާނެތެވެ. ދެން، އެ ގޮތަށް އެ ކަން ހިނގުމަށް ފަހު، އެބައިމީހުންނަށް އެހީތެރިވެ މަދަދުވެރިވާނޭ އެއްވެސް އެހީތެރިއަކު، މަދަދުވެރިއަކު އަދި ސަހަރޯވެރިއަކު ވިއަސް އެބައިމީހުންނަކަށް ނުވާނެތެވެ. އަދި ތިޔަބައިމީހުންނާ ދެކޮޅަށް ހަނގުރާމަކުރުމަށް ޓަކައި އެބައިމީހުންނަށް ނަޞްރުދޭނޭ މީހަކު ވިއަސް އެބައިމީހުންނަކަށް ނުފެންނާނެތެވެ.[138]","[138]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(23) ކާފިރުން ބަލިވެ، މުއުމިނުންނަށް ނަޞްރުލިބި، اللهُ Iގެ ކަލިމަފުޅު މަތިވެރިވާނެތެވެ. އެއްވެސް ޒަމާނެއްގައި އަދި އެއްވެސް ތަނެއްގައި އެ ކަމަކަށް އެއްވެސް ބަދަލެއް ނާންނާނެތެވެ. އަދި ހަމަކަށަވަރުން، ކާފިރުން ބަލިވެ، މުއުމިނުންނަށް ނަޞްރުލިބުމަކީ އިސްވެދިޔަ އުންމަތްތަކުގެ ކާފިރުންނާ މެދު ވެސް، އެ إِلٰهُ ކަންހިންގަވައިފައިވާ ގޮތެވެ. އިލާހީ ޤާނޫނެވެ. އޭ ނަބިއްޔާއެވެ! اللهُ I، ކަންތައް ހިންގަވާ ގޮތަށާއި، އެ إِلٰهُގެ ޤާނޫނަށް ބަދަލު އަންނަތަން، ފަހަރެއްގައި ވެސް، އިބަ ރަސޫލާއަކަށް ފެނިވަޑައެއް ނުގަންނަވާނެތެވެ.[139]","[139]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(24) އޭ މުއުމިނުންނޭވެ! އަދި، اللهُ Iއީ، ކާފިރުންގެ މައްޗަށް ތިޔަބައިމީހުން ގަދަކުރައްވައި، ތިޔަބައިމީހުންނަށް ބާރުދެއްވުމަށް ފަހުގައި ވެސް، މައްކާގެ ވާދީގައި، ތިޔަ މުސްލިމުންނާއި ކާފިރުންނާ ދެމެދު ހަނގުރާމަވިއަ ނުދެއްވައި، ކާފިރުންގެ އަތްތައް ތިޔަބައިމީހުންގެ ކިބައިން އަދި ތިޔަބައިމީހުންގެ އަތްތައް އެ ކާފިރުންގެ ކިބައިން ހިފަހައްޓަވައި، ތިޔަ ދެބައިމީހުން މަތަކުރައްވައި ދުރުކުރެއްވި، إِلٰهއެވެ. އަދި، اللهُ Iއަށް ފޮރުވި ވަންހަނާވެގެންވާ އެއްވެސް ކަމެއް ނުވެއެވެ. ވުމާއެކު، މި އާޔަތުގައި، މުސްލިމުންނަށް، اللهُ I އެންގެވިއެވެ. اللهُ I ވޮޑިގެންވަނީ ތިޔަބައިމީހުން ކުރާ ކަންތައްތަކަށް މޮޅަށް ބައްލަވައިވޮޑިގެންވާ، އެ ހުރިހައި ކަމެއް މޮޅަށް ދެނެވޮޑިގެންވާ إِلٰهُ ކަމުގައެވެ. [140] ދަންނާށެވެ! މި އާޔަތުގައި މިވަނީ اَلْحُدَيْبِيَّةގެ ދުވަހު މައްކާގެ ކާފިރުންގެ ތެރެއިން އައްޑިހަ ވަރަކަށް މީހުން، ތަންޢީމުގެ ފަރުބަދައިން ފައިބައިގެން މުސްލިމުންގެ ފޭލިގެތައް ހުރި ތަނަށް ގޮސް، އެބައިމީހުންނަށް އުނދަގޫކޮށް، ދުއްތުރައުދީ، ގެއްލުންދޭން އުޅުނު ހިނދު، އެ ކަން ދުރުކުރައްވައި، އެބައިމީހުންގެ ނުބައިކަމުން، اللهُ I މުސްލިމުން ސަލާމަތްކުރެއްވި ވާހަކައެވެ. އަދި މުސްލިމުންނަށް އާރާއި ބާރުލިބި، ނަޞްރާއި ފަތަޙަލިބިގެން ތިބި ޙާލުގައިމެ، އެބައިމީހުންނާ ދެކޮޅަށް ނުކުތް ކާފިރުން ކުރެ ބައެއް މީހުން ޤަތުލުވެ، އަނެއްބައި މީހުން އެބައިމީހުންގެ އަތްދަށުވެ، ހައްޔަރުވުމުން އެ ކާފިރުން ވެސް، اللهُ I ސަލާމަތްކުރެއްވި ވާހަކައެވެ.[141] ވީމާ، މި އާޔަތަކީ، اَلْحُدَيْبِيَّةގެ ޞުލްޙައަށް ކުރައްވައިފައިވާ އިޝާރަތެކެވެ. މި އާޔަތް ބާވައިލެއްވުނު ސަބަބު: اللهُ I ރުއްސުންލެއްވި عَبْدُ اللَّهِ بْن مُغَفَّلٍ الْمُزَنِيُّގެ އަރިހުން ރިވާވެގެން ވެއެވެ. އެ ޞަޙާބީ ވިދާޅުވިއެވެ. ކީރިތި ޤުރްއާނުގައި، اللهُ I އަންގަވައިފައި އެވާ ގަހުގެ ބުޑު ކައިރީގައި، رَسُولُ اللهِ rގެ އަރިހުގައި ޙުދައިބިއްޔާގެ ދުވަހު ތިމަންމެން ތިބީމެވެ. ފަހެ، އެ ފަދައިން ތިމަންމެން ތިއްބާ ކާފިރުންގެ ތެރެއިން ހަތިޔާރުއަޅައިގެން ތިބި ޒުވާނުންގެ ބަޔަކު ނުކުމެ، ތިމަންމެންގެ ކުރިމަތީގައި ފުމެންފެށިއެވެ. ދެން އެ ހިނދު، رَسُولُ اللهِ r އެބައިމީހުންގެ މައްޗަށް ދުޢާފުޅެއް ކުރެއްވުމުން، اللهُ I އެބައިމީހުންގެ ލޯތަކުގެ ފެނުން ގެންދެވިއެވެ. ދެން، ތިމަންމެން ނުކުމެ އެބައިމީހުން ހިފައި ހައްޔަރުކޮށްގެން رَسُولُ اللهِ rގެ އަރިހަށް ގެންދިއުމުން އެބައިމީހުންނަށް ވިދާޅުވިއެވެ. ތިޔަބައިމީހުން ތިޔަ އައީ މީހަކު ކޮށްފައިވާ ޢަހްދެއްގެ ދަށުންހެއްޔެވެ؟ ނުވަތަ ތިޔަބައިމީހުންނަށް މީހަކު އަމާންދީފައި ވޭހެއްޔެވެ؟ އެބައިމީހުން ދެންނެވިއެވެ. اللهُ ގަންދީ ދަންނަވަމެވެ. ތިޔައިން، އެއްވެސް ކަމެއް ނުވެއެވެ. ދެން، އެ ފަދައިން އެބައިމީހުން ދެންނެވުމުން، އެބައިމީހުންނަށް އެއްވެސް އަދަބެއްނުދެއްވައި، رَسُولُ اللهِ r އެބައިމީހުން ދޫކޮށްލެއްވިއެވެ. ދެން، އެ ޙާދިޘާއާ ގުޅިގެން، މި އާޔަތް ބާވައިލެއްވުނެވެ.[142]","[140]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[141]-  صَحِيحُ الإِْمَامِ مُسْلِمٍ وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[142]-  اَلْجَامِعُ لِأَحْكَامِ الْقُرْآنِ لِلإْمَامِ الْقُرْطُبِي"],["(25) އޭ މުއުމިނުންނޭވެ! ޤުރައިޝު ވަންހައިގެ ކާފިރުންނީ، اللهُ Iގެ އެއްކައުވަންތަކަން ޤަބޫލުނުކޮށް، އެ ކަން ދޮގުކުރި ބަޔެކެވެ. އަދި، اللهُ Iގެ އެއްކައުވަންތަކަމާ ދެކޮޅުހަދައި އިންކާރުކޮށް، އެ إِلٰهُގެ ރަސޫލާ ގެންނެވި ރިސާލަތު ދޮގުކުރި ބަޔެކެވެ. އަދި އެބައިމީހުންނަކީ، اَلْحُدَيْبِيَّةގެ ދުވަހު ތިޔަބައިމީހުން ޙަރަމުފުޅަށް ވަނަނުދީ މަނާކޮށް، ޢުމްރާގެ އަޅުކަން އަދާކުރުމަށް ތިޔަބައިމީހުންނަށް ހުރަސްއެޅި މީހުންނެވެ. އަދި، ގެފުޅަށް ހަދިޔާކުރުމަށް ޓަކައި، ތޔަބައިމީހުން ގެނައި ހަދްޔުތައް، އެ ފަދަ ތަކެތި ކަތިލެވޭ ތަން ކަމުގައިވާ މިނާގެ ބިމަށް ގެންދިއަނުދީ މަނާކޮށް، ހިފެހެއްޓި މީހުން ވެސް މެއެވެ. މި ހުރިހައި ކަމެއް މި ހެން ހުރުމާ އެކު ވެސް، اَلْحُدَيْبِيَّةގެ ދުވަހު ކާފިރުންނާ ހަނގުރާމަކޮށްގެން މައްކާއަށް އެރުމުގެ ހުއްދަ، اللهُ I ތިޔަބައިމީހުންނަކަށް ނުދެއްވައެވެ. އެއީ، ކާފިރުންގެ ކުރިމަތީގައި އިސްލާމް ދީން ފައުޅުކުރާން ނުކެރި ތިބި ދެރަ ނިކަމެތި މުއުމިނު ފިރިހެނުންނާއި މުއުމިނު އަންހެނުން މައްކާގައި ތިބުމުގެ ސަބަބުންނެވެެ. އެހެންކަމުން، اَلْحُدَيْبِيَّةގެ ދުވަހު، ތިޔަބައިމީހުން މައްކާއަށް އަރައި ހަނގުރާމަކުރި ނަމަ، ތިޔަބައިމީހުންނަށް ނޭނގި ތިބެ، ބަޔާންވެދިޔަ ފަދަ މުއުމިނުން ޤަތުލުކުރެވިދާނޭ ކަމަށް ޓަކައެވެ. އެހެނީ، އެބައިމީހުން މައްކާގައި އެ ތިބީ އީމާންވެގެން ކަމެއް ނުވަތަ ނޫންކަމެއް ވެސް، ތިޔަބައިމީހުންނަކަށް ނޭނގެއެވެ. އަދި މައްކާގައި ތިބި މުއުމިނުންނާއި ކާފިރުން ވަކިކުރާކަށް ވެސް ތިޔަބައިމީހުންނަކަށް ނޭނގެއެވެ. ވުމާއެކު، އެ ދުވަހު ކާފިރުންނާ ހަނގުރާމަކޮށްގެން މައްކާއަށް އެރުމުގެ ހުއްދަ، اللهُ I ތިޔަބައިމީހުންނަށް ދެއްވި ނަމަ، މުއުމިނުން ޤަތުލުކުރާ ބަޔަކު ކަމުގައި ތިޔަބައިމީހުންވީހެވެ. އަދި ކާފިރުންގެ ފަރާތުން ޢައިބު ބަސްތައް ތިޔަބައިމީހުންނަށް ރައްދުވީހެވެ. އަދި މުއުމިނުންތަކެއް ޤަތުލުކުރެވުނު ކަމަށް ޓަކައި އެ ކަމުގެ ސަބަބުން، ޝަރްޢީ ކައްފާރާ އަދާކުރުމުގެ ބުރަ އުފުލާން ވެސް ތިޔަބައިމީހުންނަށް ޖެހުނީހެވެ. އަދި މައްކާގެ މުޝްރިކުންނާ ހަގުރާމަކުރުމުގެ ހުއްދަ، اللهُ I ތިޔަބައިމީހުންނަށް އެ ދުވަހު ނުދެއްވީ އެބައިމީހުންގެ ތެރެއިން، އެ إِلٰهُ އިރާދަކުރައްވާ މީހަކަށް ތެދުމަގުދައްކަވައި، އިސްލާމް ދީން ޤަބޫލުކުރުމުގެ ހެޔޮ ތައުފީޤުދެއްވައި، އެ إِلٰهُގެ ރަޙްމަތުގެ ތެރެއަށް އެ މީހަކު ވެއްދެވުމަށެވެ. އަދި މައްކާގައި ތިބި މުއުމިނުން ކާފިރުންނާ ވަކިވެ، އެއްފަރާތްވެ، މުއުމިނުންނަކީ ކޮބައިކަމާއި، ކާފިރުންނަކީ ކޮބައިކަން ރަގަޅަށް ވަކިކޮށް އެނގޭނޭ ގޮތެއް، އެ ދުވަހު އޮތް ނަމަ، މައްކާގެ އަހްލުވެރީންގެ ތެރެއިން ކާފިރުވި މީސްތަކުންނަށް، ވޭންދެނިވި ޢަޛާބަކުން، ތިމަން إِلٰهُ، ޢަޛާބުދެއްވީމުހެވެ. އެއީ، މުއުމިނުންނަށް، اللهُ I ނަޞްރުދެއްވައި، އެބައިމީހުންގެ އަތުން ކާފިރުން ބަލިވެ، ދެރަވެ، ނިކަމެތިވުމެވެ. ނުވަތަ، اللهُ I އެ ކާފިރުން ހަލާކުކުރައްވައި ނެތިކުރެއްވުމެވެ.[143] ދަންނާށެވެ! اَلْحُدَيْبِيَّةގެ ދުވަހު ކާފިރުކަންމަތީ ތިބި އެތައްބަޔަކު އޭގެފަހުން އިސްލާމް ދީނަށް ވަދެ، އެ ދީނަށް ޚިދްމަތްކުރިއެވެ. ވީމާ، اللهُ Iގެ ޙިކްމަތްވަންތަކަމާއި، އެ إِلٰهُގެ ރޭއްވެވުން އެއްވެސް މީހަކަށް ނޭނގޭނެއެވެ.","[143]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(26) ކާފިރުވި މީސްތަކުންގެ ހިތްތަކުގައި އަށަގެންފައިވާ ޖާހިލިއްޔަ ޒަމާނުގެ ބޮޑާކަމާއި، ކިބުރުވެރިކަމާއި، ގޮތްދޫނުކުރުމުގެ ބޮޑުކަމުން، ޙައްޤު ޤަބޫލެއް ނުކުރިއެވެ. އަދި، اللهُ Iގެ ރަސޫލާ ގެންނެވި ރިސާލަތު ތެދުކޮށް އެ ރަސޫލާއާ ތަބާއެއް ނުވިއެވެ. އަދި ކިއެއްތަ! އެބައިމީހުންގެ ކިބައިގައި އިތުރުވެގެން ދިޔައީ ކާފިރުކަމާއި، ދޮގުކުރުމާއި، ދެކޮޅުވެރިކަމެވެ. ވުމާއެކު، ޙުދައިބިއްޔާގެ ޞުލްޙަނާމާ ލިއުއްވުމަށް ފެއްޓެވި އިރު، (بِسْمِ اللَّهِ الرَّحْمَنِ الرَّحِيمِ) ލިއުއްވައި، ބިސްމީގެ ބަރާކާތުން ފައްޓަވާކަށް، މައްކާގެ ކާފިރުން އެއްބަހެއް ނުވިއެވެ. ފަހެ، އެ ހިނދު، اللهُ I، އެ إِلٰهُގެ ރަސޫލާގެ މައްޗަށާއި މުއުމިނުންގެ މައްޗަށް، އެ إِلٰهُގެ ޙަޟްރަތުން އެ އަޞްޙާބުންގެ ހިތްޕުޅުތަކަށް ޔަޤީންކަމާއި، އިތުރު ހަމަޖެހުމާއި، ސާބިތުކަން ބާވައިލެއްވިއެވެ. އަދި، اللهُ Iގެ ރަސޫލާއާއި، އެ ރަސޫލާގެ އަޞްޙާބުންނަކީ ޙައްޤު ދީނުގައި ސާބިތުވެ ތިއްބެވި ބޭފުޅުން ކަމުގައި ލެއްވިއެވެ. ވީމާ، ތަޤްވާވެރިކަމުގެ އަޞްލު ކަމުގައިވާ، ޝަހާދަތުގެ ދެ ކަލިމަ ވިދާޅުވެ، “لَا إِلٰهَ إِلاَّ اللهُ مُحَمَّدٌ رَسُولُ اللهِ] މި ދެ ކަލިމައިގެ ޙައްޤު އަދާކުރައްވައި، އެ ދެ ކަލިމައިގެ މަތީގައި، اللهُ Iގެ ރަސޫލާއާއި، އެ ރަސޫލާގެ އަޞްޙާބުން ޤާއިމުވެ ތިއްބެވިއެވެ. އަދި އެ ކަން އެ ގޮތަށް ލެއްވީ، ކާފިރުންނަށްވުރެން، ޝަހާދަތުގެ ދެ ކަލިމައިގައި ހިފެހެއްޓުމަށް ޙައްޤުކަން ބޮޑު ބަޔަކީ އަދި އެ ދެ ކަލިމައިގެ، އަހްލުވެރީންނަކީ، اللهُ Iގެ ރަސޫލާއާއި، އެ ރަސޫލާގެ އަޞްޙާބުން ކަމުގައި ވީތީއެވެ. ޝައްކެއްނެތެވެ. އެއްވެސް ކަމެއް، އެ إِلٰهއަށް ސިއްރުވެ ވަންހަނާވެގެންނުވާ، ކޮންމެ ކަމެއް މޮޅަށް ދެނެވޮޑިގެންވާ إِلٰهُ ކަމުގައި، اللهُ I ވޮޑިގެން ވެތެވެ.[144] ދަންނާށެވެ! ތަޤްވާވެރިކަމުގެ ކަލިމަ ކަމުގައިވާ ޝަހާދަތް ކިޔައި، ޙައްޤު ދީނުގައި ސާބިތުވެ، “لَا إِلٰهَ إِلاَّ اللهُ مُحَمَّدٌ رَسُولُ اللهِ] މި ދެ ކަލިމައިގެ ޙައްޤު އަދާކުރެވެނިވި ޢަމަލުތަކުގެ ތެރޭގައި، اَلْمَسْجِدُ الْحَرَامއަށް މާތްކޮށް ހިތުމާއި، ކާފިރުން ފަދައިން އެ ތާނގެ ޙުރްމަތްނުކެނޑުމާއި، އެ ތާނގައި ހަގުރާމަނުކުރުން ހިމެނެއެވެ.","[144]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(27) ހަމަކަށަވަރުން، اللهُ Iގެ ރަސޫލާ، اَلْحُدَيْبِيَّةއަށް ނުކުމެވަޑައިގެންނެވުމުގެ ދުވަސްކޮޅެއް ކުރީން، އެ ރަސޫލާއަށް ފެނިވަޑައިގެންނެވި ހުވަފެންފުޅަކީ، ޙައްޤު ތެދު ހުވަފެންފުޅެއް ކަމުގައި ލައްވައި އެ ހުވަފެންފުޅު، އެ إِلٰهُ ތެދުކޮށްދެއްވި ކަން ކަށަވަރެވެ. އަދި ހަމަކަށަވަރުން، اَلْحُدَيْبِيَّةގެ އަހަރު، اللهُ Iގެ ރަސޫލާއަށާއި، އެ ރަސޫލާގެ އަޞްޙާބުންނަށް މައްކާއަށް ވަދެވަޑައިނުގެނެވުނުކަމުގައި ވިއަސް، اللهُ Iގެ އިޛްނަފުޅާއި ވާގިފުޅާލައިގެން، ކައިރި މުސްތަޤުބަލެއްގައި ކީރިތި ރަސޫލާއާއި، އެ ރަސޫލާގެ އަޞްޙާބުންނަށް މައްކާއަށް ވަދެވަޑަގަންނަވާނޭ ކަމީ ކަށަވަރު ކަމެކެވެ. އެއީ، ކާފިރުންގެ ފަރާތުން އެއްވެސް ކަހަލަ ބިރުވެރިކަމެއް މެދުވެރިނުވެ، އަމަން އަމާންކަން މަތީގައި، ތިއްބަވާ ޙާލުކޮޅުގައެވެ. އަދި، ކީރިތި ރަސޫލާއާއި، އެ ރަސޫލާގެ ބައެއް އަޞްޙާބުންގެ އިސްތަށިފުޅުތުރުކުރައްވައިގެން ތިއްބަވާ ޙާލުކޮޅުގައްޔާއި، އަނެއްބައި ޞަޙާބީންގެ އިސްތަށިފުޅުކުރުކުރައްވައިގެން ތިއްބަވާ ޙާލުކޮޅުގައި ވެސް މެއެވެ. ފަހެ، اَلْحُدَيْبِيَّةގެ ޞުލްޙައިގައި ތިޔަބައިމީހުންނަށް ނޭނގޭ ކިތަންމެ މަޞްލަޙަތުތަކެއް ވާކަން، އެ إِلٰهُ މޮޅަށް ދެނެވޮޑިގެންވުމާ އެކު، اَلْحُدَيْبِيَّةގެ ޞުލްޙަ، އެ إِلٰهُ ލެއްވީ، ޚައިބަރު ފަތަޙަވެ އެ ރަށުގެ ޣަނީމާ މުދައު ތިޔަބައިމީހުންނަށް ލިބެނިވި ސަބަބެއް ކަމުގައްޔާއި، ދާދި ގާތުގައި ހަނގުރާމައަކާ ނުލައި މައްކާ ފަތަޙަވުމަށް މަގުފަހިވަނިވި ސަބަބެއް ކަމުގައެވެ. އަދި މީސްތަކުން ބައިބަޔަށް އިސްލާމް ދީނަށް ވަނުމަށް މަގުފަހިވެގެން ދަނިވި ކަމެއް ކަމުގައި ވެސް މެއެވެ.[145] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބަބާ ގުޅޭ ގޮތުން ރިވާވެގެން ވެއެވެ. اللهُ Iގެ ރަސޫލާ، اَلْحُدَيْبِيَّةއަށް ނުކުމެވަޑައިގެންނުވުމުގެ ދުވަސްކޮޅެއް ކުރީން، އެ ރަސޫލާއަށް ހުވަފެންފުޅެއް ފެނިވަޑައިގެންނެވިއެވެ. އެ ހުވަފެންފުޅުގައި ފެނިވަޑައިގެންނެވީ، ކީރިތި ރަސޫލާއާއި، އެ ރަސޫލާގެ އަޞްޙާބުންގެ ތެރެއިން ބައެއް ބޭފުޅުން، އެ ބޭފުޅުންގެއިސްތަށިފުޅުތުރުކުރައްވައިގެން ތިއްބެވި ޙާލުކޮޅުގައްޔާއި، އަނެއްބައި ބޭފުޅުން އެ ބޭފުޅުންގެ އިސްތަށިފުޅުކުރުކުރައްވައިގެން ތިއްބެވި ޙާލުކޮޅުގައި، މައްކާގެ ކާފިރުންގެ ފަރާތުން، އެއްވެސް ކަހަލަ ބިރުވެރިކަމެއް މެދުވެރިނުވެ، އަމާންކަމާ އެކު މައްކާގެ ޙަރަމްފުޅަށް ވަދެވަޑަގެންނެވި ތަނެވެ. ދެން، އެ ހުވަފެންފުޅުގެ ޚަބަރު، އަޞްޙާބުންނަށް ދެއްވުމުން، އެ ބޭފުޅުން ހީފުޅުކުރެއްވީ، ހަމަ އެ އަހަރުމެ އަމާންކަމާ އެކު އެ ބޭފުޅުން ޙަރަމްފުޅަށް ވަދެވަޑައިގަންނަވާނޭ ކަމަށެވެ. ނަމަވެސް، ޙުދައިބިއްޔާގެ ދުވަހު މައްކާއަށް ވަދެވަޑައިނުގަންނަވައި މަދީނާއަށް އެނބުރި ވަޑައިގަންނަވާން ދިމާވެވަޑައިގަތުމުން، އެ ކަމާ މެދު އަޞްޙާބުންގެ ހިތްޕުޅު ނުތަނަވަސް ވިއެވެ. އަދި އެ ހުވަފެންފުޅުގެ ވާހަކަ އިވުމުން، މުނާފިޤުން ކުރި މަލާމާތުގެ ސަބަބުން، އަޞްޙާބުންގެ ހިތްޕުޅުގައި އުފެދުނު އުދާސްކަން އިތުރުވެގެން ދިޔައެވެ. ވުމާއެކު، اللهُ I، މި އާޔަތް ބާވައިލައްވައި، އެ އަހަރު އަޞްޙާބުންނަށް މައްކާއަށް ވަދެވަޑައިނުގެންނެވުނު ކަމުގައި ވިއަސް، ކުރިއަށް އޮތް ތާނގައި، އަމާންކަމާ އެކު އެ ބޭފުޅުންނަށް މައްކާއަށް ވަދެވަޑައިގަންނަވާނޭ ކަން ޔަޤީންކޮށްދެއްވައި އެ ބޭފުޅުންގެ ހިތްޕުޅު ހަމަޖައްސަވައިދެއްވިއެވެ.[146]","[145]-  اَلْجَامِعُ لِأَحْكَامِ الْقُرْآنِ لِلإْمَامِ الْقُرْطُبِي\n[146]-  تَفْسِيرُ الإِْمَامِ مُقَاتِلِ بْنِ سُلَيمَان"],["(28) اللهُ Iއީ، އެ إِلٰهُގެ ރަސޫލާ مُحَمَّدٌ r، ތެދުމަގާއި ޙައްޤު ދީނައިގެން ފޮނުއްވި إِلٰهއެވެ. އެއީ، އެންމެހައި ބާޠިލު ދީންތަކުގެ މައްޗަށް އިސްލާމް ދީން ފައުޅުވެ، މަތިވެރިވެ، އެ ދީންތަކުގެ މައްޗަށް އިސްލާމް ދީން ގަދަވުމަށެވެ. އަދި އެ ކަން އެހެން ވާނޭ ކަމުގެ މައްޗަށް، اللهُ I ހެކިވެ ވޮޑިގެން ވެތެވެ. އަދި އެންމެހައި ބާޠިލު ދީންތަކުގެ މައްޗަށް، اللهُ Iގެ ރަސޫލާ ގެންނެވި ދީން ފައުޅުވެ މަތިވެރިވާނޭ ކަމުގެ މައްޗަށާއި، އެ ރަސޫލާ ގެންނެވި ރިސާލަތަކީ ޙައްޤު ތެދު ރިސާލަތެއް ކަމުގެ މައްޗަށް ހެކިދެއްވުމަށް، اللهُ I ފުދެއެވެ.[147]","[147]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(29) مُحَمَّدٌ rއީ، اللهُ Iގެ ރަސޫލާއެވެ. އަދި އެ ރަސޫލާއާއި، އެ ރަސޫލާގެ އަރިހުގައި ތިއްބެވި އަޞްޙާބުންނަކީ، އިސްލާމް ދީނާ ދެކޮޅަށް ހަނގުރާމަކުރާ ކާފިރުންގެ މައްޗަށް ނުހަނު ގަދަފަދަ ބަޔެކެވެ. އެހެން ނަމަވެސް، ކީރިތި ރަސޫލާއާއި، އެ ރަސޫލާގެ އަޞްޙާބުންވީ، އެ ބޭފުޅުންގެ މެދުގައި ނުހަނު އޯގާވެރި، ރަޙްމާއި ހަމްދަރުދީވުން ބޮޑު، އެއް ބޭފުޅަކު އަނެއް ބޭފުޅަކު ދެކެ ނުހަނު ލޯބިފުޅުވާ ބޭފުޅުން ކަމުގައެވެ. އަދި އެ ބޭފުޅުން ދެކޭ ކޮންމެ މީހަކަށްމެ އެބޭފުޅުން ފެންނާނީ ގިނަގިނައިން ނަމާދުކުރައްވާ، ރުކޫޢުކުރައްވާ، ސަޖިދަކުރައްވާ ބޭފުޅުން ކަމުގައެވެ. އަދި، اللهُ Iގެ ދީލަތިވަންތަކަމުން، އެ އަޞްޙާބުންގެ ފާފަތައް ފުއްސަވައިދެއްވައި، އެ އަޞްޙާބުންނަށް ރުއްސުންލައްވައި، ސުވަރުގެވައްދަވައި، އެ ތާނގެ ގިނަގުނަ ނިޢުމަތްތައް، އެ އަޞްޙާބުންނަށް ދަރުމަކޮށްދެއްވުން އެދިވަޑައިގެން، ގިނަގިނައިން ދުޢާކުރައްވައި، އެ إِلٰهއަށް ދަންނަވާ ބޭފުޅުން ކަމުގައެވެ. އަދި، އެ އަޞްޙާބުންގެ ކިބައިގައި ވާނޭ ޢަލާމާތަކީ، ގިނަގިނައިން ނަމާދުކުރެއްވުމުގެ ސަބަބުން، އެ އަޞްޙާބުންގެ މޫނުފުޅުމަތީން ފެންނާން ހުންނަ ސަޖިދައިގެ ނިޝާނާއި އަސަރެވެ. މިއީ، اللهُ Iގެ ރަސޫލާ مُوسَى uއަށް، އެ إِلٰهُ ބާވައިލެއްވި ތައުރާތުގައި، مُحَمَّدٌ rގެ އަޞްޙާބުންގެ ސިފަފުޅުތައް، އެ إِلٰهُ ބަޔާންކުރައްވައިފައިވާ ގޮތެވެ. އަދި، عِيسَى uއަށް، އެ إِلٰهُ ބާވައިލެއްވި އިންޖީލުގައި، ކީރިތި ރަސޫލާގެ އަޞްޙާބުންގެ ސިފަފުޅު ބަޔާންކުރައްވައިފައި ވަނީ، ގޮވާމުގެ އޮއްޓަރެއް ލެވިފައިވާ ދަނޑެއްގެ މިސާލުންނެވެ. އެއީ، އެ ދަނޑުގައި ލެވޭ އޮއްޓަރުން ނިރުތައް ފަޅައި، އޭގެ ތަނޑުތަކުގެ މަތީގައި ސީދާވެ، ރިވެތިކޮށް ހެދި ބޮޑުވެ، ބިންމަތީގައި ގަދައަށް ހަރުލައި، އެ ގަސްތަކަށް ގަދަކަމާއި ތާޒާކަން ލިބި، އެ ދަނޑު ފުރިހަމަވެ، އެ ދަނޑުގެ ރިވެތިކަމާއި މޮޅުކަން ދެކެފައި ދަޑުވެރީން އަޖައިބުވެ ޙައިރާންވާ ވަރަށް ހެދިފައިވާ މޮޅު ދަނޑެއްގެ މިސާލެވެ. އަދި، مُحَمَّدٌ rގެ އަޞްޙާބުންނީ، އެއް ބޭފުޅަކު އަނެއް ބޭފުޅަކާ އަޅާލައްވާ، ނުހަނު އެކުވެރި އެއްބައިވަންތަ ބޭފުޅުން ކަމުގައި، اللهُ I، އެ ބޭފުޅުން ލެއްވިއެވެ. އަދި އެ އަޞްޙާބުން އޭގެ އެއް ބޭފުޅަކު އަނެއް ބޭފުޅަކާ ބަހައްޓަވާ އެކުވެރިކަމާއި، ގާތްކަމާއި، ލޯތްބާއި، އިސްލާމް ދީނާ ދެކޮޅަށް ހަނގުރާމަކުރާ ކާފިރުންގެ ކުރިމަތީގައި ދައްކަވާ ގަދަފަދަކަމާއި، ކުޅަދާނަފުޅުކަން ފެންނަ ހިނދު، އެ إِلٰهއަށް އުރެދި ކާފިރުވި މީހުންގެ ހިތްތަކުގައި ރުޅިވެރިކަން އުފެދިގެން ދިއުމަށް ޓަކައެވެ. އަދި، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވެ، އެ إِلٰهُގެ ރަސޫލާ ގެންނެވި ރިސާލަތު ތެދުކޮށް، އެ ރަސޫލާއާ ތަބާވެވަޑައިގެން ތިއްބެވުމާ އެކު، ޞާލިޙު ޢަމަލުކުރެއްވި، މާތް އަޞްޙާބުންނަށް ކުރެއްވިފައިވާ ފާފަތަކާ މެދު ސުވާލުނުކުރައްވައި، އެ ފާފަތައް ފުއްސަވައިދެއްވައި، ބޮޑުވެގެންވާ ދަރުމައާއި ޘަވާބު، އެ އަޞްޙާބުންނަށް ދެއްވައި، ނިޢުމަތްތަކުން ފުރިގެންވާ ސުވަރުގެއަށް، އެ އަޞްޙާބުން ވެއްދެވުމަށް، اللهُ I ވަޢުދުކުރެއްވިއެވެ.[148] ދަންނާށެވެ! مُحَمَّدٌ rގެ އަޞްޙާބުން ދެކެ ރުޅިއައުމަކީ ކާފިރުވާ ކަމެއް ކަމަށާއި، އެ ރަސޫލާގެ އަޞްޙާބުން ދެކެ ރުޅިއަންނަ ކޮންމެ މީހަކީ ވެސް ކާފިރެއް ކަމަށް، މި އާޔަތުން ދަލީލުލިބެއެވެ.[149] އަދި ދަންނާށެވެ! أَنَسُ بْنُ مَالِكٍ hގެ އަރިހުން ރިވާވެގެން އައިސްފައިވާ ޙަދީޘެއްގެ މާނައިގައި ވެއެވެ. رَسُولُ اللهِ r ޙަދީޘުކުރެއްވިއެވެ. “މި އުންމަތުގެ މީހުންގެ ތެރެއިން އެންމެ އޯގާވެރިކަން ބޮޑުވެފައި، ރަޙުމްކުރުން ގިނައީ، أَبُو بَكْرٍ hއެވެ. اللهُ Iގެ ދީނުގެ ކަންކަމުގައި އެންމެ ގަދައަށް ހިފަހައްޓަވަނީ، عُمَرُ hއެވެ. ލަދުވެތިކަމުގައި އެންމެ ތެދުވެރިކަން ބޮޑީ عُثْمَانُ hއެވެ. ނިޔާކުރުމުގެ މަގު އެންމެ ބޮޑަށް ދެނެވަޑައިގަންނަވަނީ، عَلِيُّ بْنُ أَبِي طَالِبٍ h އެވެ. ކީރިތި ޤުރްއާން ކިޔަވާނޭ މަގު އެންމެ ބޮޑަށް ދެނެވަޑައިގަންނަވަނީ، أُبَيُّ بْنُ كَعْبٍ hއެވެ. ޙަލާލާއި ޙަރާމް އެންމެ ބޮޑަށް ދެނެވަޑައިގަންނަވަނީ، مُعَاذُ بْنُ جَبَلٍ hއެވެ. ވާރުތަ މުދައު ބެހުމުގެ ޢިލްމު އެންމެ ބޮޑަށް ދެނެވަޑައިގަންނަވަނީ، زَيْدُ بْنُ ثَابِتٍ h އެވެ. އަދި ކޮންމެ އުންމަތެއްގައިމެ أَمِينއަކު ވެއެވެ. މި އުންމަތުގެ أَمِينއަކީ، أَبُو عُبَيْدَةَ عَامِرُ بْنُ الْجَرَّاحِ hއެވެ.][150] أَمِينގެ މާނައަކީ އަމާނާތްތެރިޔާއެވެ.","[148]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[149]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[150]-  سُنَنُ الإْمَامِ ابْنِ مَاجَه وَمُسْنَدُ الإْمَامِ ِ أَحْمَدَ بْنِ حَنْبَل وَسُنَنُ الإْمَامِ  التِّرْمِذِي وَصَحَّحَهُ الأْلْبَانِي"],["سُوْرَةُ ‏الْحُجُرَاتِއަކީ މަދަނީ ސޫރަތެކެވެ. މި ސޫރަތަކީ، ކީރިތި ޤުރްއާނުގައިވާ اَلْمَثَانِގެ ސޫރަތްތަކުގެ ތެރެއިން ސޫރަތެކެވެ.[151] اَلْمَثَانِيގެ ސޫރަތްތަކަކީ، سُوْرَةُ قއިން ފެށިގެން سُوْرَةُ النَّاسِގެ ނިއަލަށް އައިސްފައިވާ ސޫރަތްތައް ފިޔަވައި ސަތޭކަ އާޔަތަށްވުރެން މަދު އާޔަތް ހުރި ކޮންމެ ސޫރަތެކެވެ. މި ސޫރަތުގައި ވަނީ (18) އަށާރަ އާޔަތެވެ. އެއީ، (2) ދެ رُكُوعއެވެ. މި ސޫރަތަކީ، ކީރިތި ޤުރްއާނުގެ (49) ސާޅީސް ނުވަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْمُجَادَلَةއަށް ފަހުގައެވެ. މި ސޫރަތަށް سُوْرَةُ ‏الْحُجُرَاتِ މި ނަން ކިއުނީ، رَسُولُ اللهِ rގެ އަނބިއަނބިކަނބަލުން ދިރިއުޅުއްވި ކުދިކުދި ގެކޮޅުތަކުގެ ވާހަކަ މި ސޫރަތުގައި ޛިކްރުކުރައްވައިފައި ވާތީއެވެ.[152] އަދި، الله Iގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅު މި ސޫރަތުގައި ނުހަނު ގިނައިން އައިސްފައި ވެއެވެ. ފަހެ، މައިގަނޑު ގޮތެއްގައި މި ސޫރަތުގައި ވަނީ، މަތިވެރި މާތް އަޚްލާޤެއްގެ މައްޗަށް އިސްލާމީ މުޖުތަޢު ތަރުބިޔަތުކުރާންޖެހޭ އުޞޫލުތަކާއި އަސާސުތަކުގެ ވާހަކައެވެ. ވުމާއެކު، سُورَةُ الْأَخْلَاقُގެ ނަމުން ވެސް، ބައެއް މުފައްސިރުން މި ސޫރަތަށް ނަންދެއްވައިފައި ވެއެވެ.[153] ދަންނާށެވެ! މި ސޫރަތް ފައްޓަވައިފައި ވަނީ، رَسُولُ اللهِ rގެ ކުރިފުޅުމަތީގައި، އެ މާތް ރަސޫލާއަށް އުނދަގޫފުޅުވާ ގޮތަށް ބާރަށް އަޑުއުފުލައި ވާހަކަދެއްކުން މުސްލިމުންނަށް މަނާކުރައްވައި، އެބައިމީހުންނާ މުޚާޠަބުކުރައްވައި، اللهُ I ބާވައިލެއްވި ނިދާގެ ވަޙީ ބަސްފުޅުންނެވެ. އެއީ، (يَا أَيُّهَا الَّذِينَ آمَنُوا) މި ވަޙީ ބަސްފުޅެވެ. މާނައީ: “އޭ އީމާންވެއްޖެ މީސްތަކުންނޭވެ!] ވުމާއެކު، މި ސޫރަތުގެ ކުރީކޮޅުގައި ވަނީ، اللهُ Iގެ މަތިވެރިވަންތަކަމާއި ކަށަކުޅަދުންވަންތަކަމުގެ ބޮޑުކަން މުސްލިމުތަކުން ދަނެގަނެ، އެ إِلٰهُގެ އަމުރުފުޅުތަކަށް ރައްކައުތެރިވެ، އެ إِلٰهއަށް އަދަބު ތަޢުޡީމު އަދާކުރާނޭ ގޮތެވެ. އަދި، ހިދާޔަތުގެ ތެދުމަގައިގެން މީސްތަކުންގެ ގާތަށް ވަޑައިގެންނެވި ސާހިބާ مُحَمَّدٌ rއަށް އަދާކުރާންޖެހޭ ޙައްޤު އަދާކޮށް، އެ ސާހިބާއަށް އަދަބުވެރިވެ އިޙްތިރާމުކުރާނޭ ގޮތެވެ. އަދި، اللهُ Iގެ އަމުރުފުޅުތަކާއި، އެ إِلٰهُގެ ރަސޫލާގެ އަމުރުފުޅުތަކުގެ މައްޗަށް، ތިމާގެ ރައުޔު ވިއަސް އަދި އެހެން މީހެއްގެ ރައުޔު ވިއަސް އިސްކޮށްގެން ނުވާނޭ ވާހަކައެވެ. ދެން އެއަށްފަހު، މި ސޫރަތުގައި ވަނީ، އެތަންމިތަނުން އިވޭ އަޑުތަކާއި ފާސިޤުން ގެނެސްދޭ ޚަބަރުތަކުގެ ދޮގުތެދު ނުބަލައި ޢަމަލުކުރެވިއްޖެ ނަމަ، ދިމާވެދާނޭ ހިތާމަތަކާ މެދު ސަމާލުވުމަށް މުސްލިމުތަކުންނަށް އައިސްފައިވާ އިލާހީ އިރްޝާދެވެ. ދެން އެއަށްފަހު، މި ސޫރަތުގައި ވަނީ، އެންމެހައި މުއުމިނުތަކުންނީ އަޚުންތަކެއް ކަމުގައި ވާއިރު، ހުރިހައި ޒަމާނެއްގައި އަދި ހުރިހައި ތަނެއްގައި ވެސް، އޭގެ އެއް ބަޔަކު އަނެއް ބަޔަކާ މެދު ރިވެތި ގޮތުގައި މުޢާމަލާތުކޮށް، އެއް ބަޔަކު އަނެއް ބަޔަކަށް ހެޔޮކޮށް ހިތުމަށް ދެއްވެވި އިރްޝާދާއި، އެބައިމީހުންގެ މެދުގައި އުފެދޭ ހަމަނުޖެހުންތައް ނައްތައިލައި، އަމާންވެއްޓެއް ޤާއިމުކުރުމަށް ކުރެއްވި އަމުރުފުޅުތަކެވެ. އަދި އެ އަމުރުފުޅުތަކަށް ފަހު ބަޔާންކުރައްވައިފައި ވަނީ، މީސްތަކުން ދުނިޔޭގެ ކަންކޮޅުތަކުގައި ލައްވައި، ތަފާތު ރަށްތަކާއި ޤަބީލާތަކުގައި އެބައިމީހުން ލެއްވީ، އޭގެ އެއް ބަޔަކު އަނެއް ބައެއްގެ މައްޗަށް ބޮޑާވެ ފަޚްރުވެރިވުމަށް ޓަކައި ނޫން ކަމާއި، އެ ކަން އެ ގޮތަށް ލެއްވީ، އެބައިމީހުން އެއް ބަޔަކު އަނެއް ބަޔަކަށް ތަޢާރަފުވެ އެނގުމަށް ޓަކައި ކަމެވެ. އަދި ، اللهُ Iގެ ޙަޟްރަތުގައި އެންމެ މާތް ބަޔަކީ ތަޤްވާވެރީން ކަމެވެ. ދެން އެއަށްފަހު، މި ސޫރަތް ނިންމަވައިލައްވައިފައި ވަނީ ޙަޤީޤީ އީމާންކަމަކީ ކޮބައިކަމާއި، ޙަޤީޤީ މުއުމިނުންނަކީ ކޮބައިކަން ބަޔާންކުރައްވަމުންނެވެ.[154] ފަހެ، މައިގަނޑު ގޮތެއްގައި މި ސޫރަތުގައި ވަނީ، މަތިވެރި މާތް އަޚްލާޤެއްގެ މައްޗަށް، އިސްލާމީ މުޖުތަޢު ތަރުބިޔަތު ކުރާންޖެހޭ އުޞޫލުތަކާއި އަސާސުތަކުގެ ވާހަކައެވެ. ވުމާއެކު، سُورَةُ الْأَخْلَاقُގެ ނަމުން ވެސް ބައެއް މުފައްސިރުން މި ސޫރަތަށް ނަންދެއްވައިފައި ވެއެވެ.[155] ދަންނާށެވެ! މި ސޫރަތް ފައްޓަވައިފައި ވަނީ، رَسُولُ اللهِ rގެ ކުރިފުޅުމަތީގައި، އެ މާތް ރަސޫލާއަށް އުނދަގޫފުޅުވާ ގޮތަށް ބާރަށް އަޑުއުފުލައި ވާހަކަދެއްކުން މުސްލިމުންނަށް މަނާކުރައްވައި، އެބައިމީހުންނާ މުޚާޠަބުކުރައްވައި، اللهُ I ބާވައިލެއްވި ނިދާގެ ވަޙީ ބަސްފުޅުންނެވެ. އެއީ، (يَا أَيُّهَا الَّذِينَ آمَنُوا) މި ވަޙީ ބަސްފުޅެވެ. މާނައީ: “އޭ އީމާންވެއްޖެ މީސްތަކުންނޭވެ!] ވުމާއެކު، މި ސޫރަތުގެ ކުރީކޮޅުގައި ވަނީ، اللهُ Iގެ މަތިވެރިވަންތަކަމާއި ކަށަކުޅަދުންވަންތަކަމުގެ ބޮޑުކަން މުސްލިމުތަކުން ދަނެގަނެ، އެ إِلٰهُގެ އަމުރުފުޅުތަކަށް ރައްކައުތެރިވެ، އެ إِلٰهއަށް އަދަބު ތަޢުޡީމު އަދާކުރާނޭ ގޮތެވެ. އަދި ހިދާޔަތުގެ ތެދުމަގައިގެން މީސްތަކުންގެ ގާތަށް ވަޑައިގެންނެވި ސާހިބާ مُحَمَّدٌ rއަށް އަދާކުރާންޖެހޭ ޙައްޤު އަދާކޮށް، އެ ސާހިބާއަށް އަދަބުވެރިވެ އިޙްތިރާމުކުރާނޭ ގޮތެވެ. އަދި، اللهُ Iގެ އަމުރުފުޅުތަކާއި، އެ إِلٰهُގެ ރަސޫލާގެ އަމުރުފުޅުތަކުގެ މައްޗަށް ތިމާގެ ރައުޔު ވިއަސް އަދި އެހެން މީހެއްގެ ރައުޔު ވިއަސް އިސްކޮށްގެން ނުވާނޭ ވާހަކައެވެ. އެއަށްފަހު، މި ސޫރަތުގައި ވަނީ، އެތަންމިތަނުން އިވޭ އަޑުތަކާއި ފާސިޤުން ގެނެސްދޭ ޚަބަރުތަކުގެ ދޮގުތެދު ނުބަލައި ޢަމަލުކުރެވިއްޖެ ނަމަ، އެ ކަމުގެ ސަބަބުން ދިމާވެދާނޭ ހިތާމަތަކާ މެދު ސަމާލުވުމަށް މުސްލިމުތަކުންނަށް އައިސްފައިވާ އިލާހީ އިރްޝާދެވެ. ދެން އެއަށްފަހު، މި ސޫރަތުގައި ވަނީ، އެންމެހައި މުއުމިނުތަކުންނީ އަޚުންތަކެއް ކަމުގައި ވާއިރު، ހުރިހައި ޒަމާނެއްގައި އަދި ހުރިހައި ތަނެއްގައި ވެސް އޭގެ އެއް ބަޔަކު އަނެއް ބަޔަކާ މެދު ރިވެތި ގޮތުގައި މުޢާމަލާތުކޮށް، އެއް ބަޔަކު އަނެއް ބަޔަކަށް ހެޔޮކޮށް ހިތުމަށް ކުރެއްވި އިރްޝާދާއި، އެބައިމީހުންގެ މެދުގައި އުފެދޭ ހަމަނުޖެހުންތައް ނައްތައިލައި، އަމާންވެއްޓެއް ޤާއިމުކުރުމަށް ކުރެއްވި އަމުރުފުޅުތަކެވެ. އެ އަމުރުފުޅުތަކަށް ފަހު ބަޔާންކުރައްވައިފައި ވަނީ، މީސްތަކުން ދުނިޔޭގެ ކަންކޮޅުތަކުގައި ލައްވައި، ތަފާތު ރަށްތަކާއި ޤަބީލާތަކުގައި އެބައިމީހުން ލެއްވީ، އޭގެ އެއް ބަޔަކު އަނެއް ބައެއްގެ މައްޗަށް ބޮޑާވެ ފަޚްރުވެރިވުމަށް ޓަކައި ނޫން ކަމަށާއި، އެ ކަން އެ ގޮތަށް ލެއްވީ، އެބައިމީހުން އެއް ބަޔަކު އަނެއް ބަޔަކަށް ތަޢާރަފުވެ އެނގުމަށް ޓަކައި ކަމަށެވެ. އަދި، اللهُ Iގެ ޙަޟްރަތުގައި އެންމެ މާތް ވެގެންވާާ ބަޔަކީ ތަޤްވާވެރީން ކަމެވެ. ދެން އެއަށްފަހު، މި ސޫރަތް ނިންމަވައިލައްވައިފައި ވަނީ ޙަޤީޤީ އީމާންކަމަކީ ކޮބައިކަމާއި، ޙަޤީޤީ މުއުމިނުންނަކީ ކޮބައިކަން ބަޔާންކުރައްވަމުންނެވެ.[156]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ اللهُ Iގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެ، އެންމެހައި މީސްތަކުންގެ ގާތަށް، އެ إِلٰهُ ފޮނުއްވި އެންމެ ފަހުގެ ރަސޫލާއާ ތަބާވެގެންވާ މުއުމިނުންނޭވެ! اللهُ Iގެ ޙަޟްރަތުގައްޔާއި، އެ إِلٰهُގެ ރަސޫލާގެ އަރިހުގައި، އެއްވެސް ކަމެއްގައި ތިޔަބައިމީހުން އިސްވެނުގަންނާށެވެ! އަދި ދީނުގެ ކަންތައްތަކުގައި، اللهُ Iއާއި އެ إِلٰهُގެ ރަސޫލާގެ އަމުރުފުޅާ ޚިލާފަށް ތިޔަބައިމީހުން އެއްވެސް ކަމެއް ނުކުރާށެވެ! އަދި އިސްލާމް ދީނުގައިނުވާ ކަންތައްތައްކޮށް ބިދުޢަތަކަށް އަރައިނުގަންނާށެވެ! އަދި ބަހާއި ޢަމަލުގައި، اللهُ Iއަށާއި، އެ إِلٰهُގެ ރަސޫލާގެ އަމުރުފުޅާ ޚިލާފުވުމުން ދުރުވެ އެއްކިބާވެ، اللهُ Iއަށް ބިރުވެތިވެ ތަޤްވާވެރިވާށެވެ! ހަމަކަށަވަރުން، اللهُ Iއީ ތިޔަބައިމީހުން ދައްކާ ވާހަކަތައް މޮޅަށް އައްސަވައިވޮޑިގެންވާ ތިޔަބައިމީހުން ކުރާ ކަންތައްތަކާއި ތިޔަބައިމީހުންގެ ހިތުގައި ފޮރުވިފައިވާ ނިޔަތަކީ ކޮބައިކަން ވެސް، މޮޅަށް ދެނެވޮޑިގެންވާ إِلٰهއެވެ.[157] ދަންނާށެވެ! اللهُ Iގެ ޙަޟްރަތުގައްޔާއި، އެ إِلٰهُގެ ރަސޫލާގެ އަރިހުގައި، އެއްވެސް ކަމެއްގައި ތިޔަބައިމީހުން އިސްވެނުގަންނާށެވެ! މި ބަސްފުޅުން ދޭހަވާ މާނައަކީ، رَسُولُ اللهُ r ދުނިޔޭގައި ހުންނަވަނިކޮށް، އެ ރަސޫލާގެ ކުރިފުޅުމަތީގައި ވިއަސް އަދި އެ ނޫން ތަނެއްގައި ވިއަސް، އެއްވެސް ކަމެއްގައި އެ ރަސޫލާއަށްވުރެން ކުރީން އެ ކަމަކަށް ފާޑުކިޔައި ގޮތްކިޔައި ނުހެދުމެވެ. އަދި، އެ ރަސޫލާ ދުނިޔެ ދޫކުރެއްވުމަށް ފަހުގައި ވެސް، ޤުރްއާނާއި ސުންނަތާ ޚިލާފަށް ކަންތައްތައްކޮށް ނުހެދުމެވެ. އެހެނީ، ޤުރްއާނާއި ސުންނަތާ ޚިލާފަށް ކަންތައްތައް ކުރުމަކީ މުސްލިމުން ކުރުން އެކަށީގެންވާ ކަމެއް ނޫނެވެ. ވީމާ، އެ ފަދަ އެންމެހައި ކަންތައްތަކުން މުއުމިނުން ދުރުވެ ތިބުމަށް، މި އާޔަތުގައި، اللهُ I އަމުރުކުރައްވައިފައި ވެއެވެ.[158] އަދި ދީނުގައިނުވާ ކަމެއް ދީނުގެތެރެއަށް ވައްދައި ބިދުޢަތަކަށް އަރައިގަތުމާ މެދު ބިރުވެތިވުމަށް، މި އާޔަތުގައި މުއުމިނުންނަށް އަމުރުކުރައްވައިފައި ވޭމެއެވެ.[159] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބެއް ކަމުގައި ރިވާވެފައި ވެއެވެ. ބަނޫ ތަމީމުވަންހައިގެ ވަފްދެއް، ކައު އިތުރު ރަސޫލާގެ އަރިހަށް އައެވެ. ދެން އެ ހިނދު، އެ ވަފްދުގެ އިސްމީހެއް ކަމުގައި، القَعْقَاعُ بْنِ مَعْبَد ލެއްވުމަށް އެދިވަޑައިގެން، رَسُولُ اللهِ rގެ އަރިހުގައި، أَبُو بَكْرٍ h ދެންނެވިއެވެ. އަދި، أَبُو بَكْرٍ hއެ ފަދައިން ދެންނެވުމުން عُمَرُh ދެންނެވިއެވެ. އެ ވަފްދުގެ އިސްމީހެއް ކަމުގައި، اَلْأَقْرَعُ بْنُ حَابِسٍ ޢައްޔަންކުރައްވާށެވެ! ދެންފަހެ، عُمَرُh އަށް أَبُو بَكْرٍ h ދެންނެވިއެވެ. އަޅުގަނޑާ ޚިލާފުވެވަޑައިގަތުމަށް މެނުވީ ތިބާ ގަސްތުފުޅު ނުކުރައްވަމުތާއެވެ؟ މި ފަދައިން أَبُو بَكْرٍh ވިދާޅުވުމުން عُمَرُh ދެންނެވިއެވެ. ހަމަހިލައި ތިޔަހެނަކުން ނޫނެވެ. އެއްގޮތަކަށް ވެސް ތިބާއާ ޚިލާފުވުމަކަށް އަޅުގަނޑު ގަސްތެއް ނުކުރަމެވެ. ނަމަވެސް، رَسُولُ اللهِ rގެ ކުރިފުޅުމަތީގައި އެ ދެ ބޭފުޅުން އެ ކުރެއްވި ބަޙްޘުގައި ދެ ބޭފުޅުންގެ އަޑުފުޅު ވެސް ގަދަވެގެން ދިޔައެވެ. ދެން، އެ ކަމާ ގުޅިގެން މިއާޔަތް ބާވައިލެއްވުނެވެ.[160] ދެން އެ ދުވަހަށް ފަހު، ކަންފަތްދަށުގައި ސިއްރު ބަސް ބުނާ މީހަކު ބުނާ ފަދައިން މެނުވީ، رَسُولُ اللهِ rގެ އަރިހުގައި، أَبُو بَكْرٍ h ވާހަކަފުޅުދައްކަވައެއް ނޫޅުއްވައެވެ. ހަމަ އެ ފަދައިންމެ، عُمَرُ h ވެސް، رَسُولُ اللهِ rގެ އަރިހުގައި، ބަސްފުޅެއް ދަންނަވާ އިރު، ދަންނަވާލެއް މަޑުކަމުން، ދެވަނަ ފަހަރަށް ވިދާޅުވުމަށް އެދިވަޑައިގަތުމަށް، ކައު އިތުރު ރަސޫލާއަށް ޖެހިވަޑައިގަންނަވާ ކަމުގައި ވެސް ވިއެވެ.[161]","[151]-  مَوْقِعُ الْمُصْحَفِ الإِْلِكْتُرُونِي التَّعْرِيفُ بِالسُّوَر\n[152]-  مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\n[153]-  مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\n[154] -  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[155]-  مَوْقِعُ الْمُصْحَفِ الإِْلِكْتُرُونِي التَّعْرِيفُ بِالسُّوَر\n[156]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[157]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[158]-  تَفْسِيرُ  الشَّيْخِ أَبِي بَكْرِ إِبْرَاهِيمَ [159]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[160]-  صَحِيحُ الْجَامِعِ لِلإْمَامِ الْبُخَارِي\n[161]-  اَلتَّفْسِيرُ الْوَسِيطُ لِلإْمَامِ الْوَاحِدِي"],["(2) އޭ اللهُ Iގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެ، އެންމެހައި މީސްތަކުންގެ ގާތަށް، އެ إِلٰهُ ފޮނުއްވި އެންމެ ފަހުގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުން، اللهُ Iގެ ރަސޫލާއަށް އަދަބުވެރިވެ އިޙްތިރާމުކުރާށެވެ! އަދި، އެ ރަސޫލާގެ ކުރިފުޅުމަތީގައި އަޑުއުފުލައި ބާރަށް ވާހަކަނުދައްކާށެވެ! އަދި ތިޔަބައިމީހުން އެއް ބަޔަކު އަނެއް ބަޔަކާ ވާހަކަދައްކާ އިރު އަޑުގަދަކޮށް، އަޑުއުފުލައި، ވާހަކަދައްކާ ގޮތަށް، އެ ރަސޫލާގެ އަޑުފުޅުގެ މައްޗަށް ތިޔަބައިމީހުންގެ އަޑުއުފުލައި، އެ ރަސޫލާގެ ކުރިފުޅުމަތީގައި އަދަބުކުޑަކޮށް ބާރަށް ވާހަކަނުދައްކާށެވެ! އެއީ، އެ ފަދައިން ކަންތައް ކުރެވުމުގެ ސަބަބުން، ތިޔަބައިމީހުންނަށް ނޭނގި ތިއްބައި ތިޔަބައިމީހުން ކޮށްފައިވާ ހެޔޮ ޢަމަލުތައް ބާޠިލުވެދާނޭ ކަމަށް ޓަކައެވެ. އެހެނީ، اللهُ I ވަނީ ރަސޫލުކަމުގެ ބުރަ މަސްއޫލިއްޔަތު އަދާކުރެއްވުން، އެ ރަސޫލާއާ ޙަވާލުކުރައްވައި، ތިޔަބައިމީހުންގެ މައްޗަށް އެ ރަސޫލާ ނުހަނު މާތްކުރައްވައިފައެވެ. ވުމާއެކު، އެ ރަސޫލާ ގެންނެވި ރިސާލަތު ތެދުކޮށް ޤަބޫލުކޮށް، އެ ރަސޫލާ ދެކެ ލޯބިވެ، އެ ރަސޫލާއަށް ކިޔަމަންތެރިކަން އަދާކޮށް، އެ ރަސޫލާއާ ތަބާވެ، އިޤްތިދާވުން އެންމެހައި މުއުމިނުންގެ މައްޗަށް ވާޖިބުވެގެން ވެއެވެ.[162] ދަންނާށެވެ! މި ބަސްފުޅުން ރަނގަޅަށް އެނގި ސާބިތުވަނީ، އެ ރަސޫލާގެ ކުރިފުޅުމަތީގައި އަޑުހަރުކޮށް ބާރަށް ވާހަދެއްކުމަކީ، އެ ފަދައިން ކަންތައް ކުރާ މީހާގެ ހެޔޮ ޢަމަލު ބާޠިލުވާނޭ ކަމެއް ކަމެވެ. އެހެންކަމުން، މި އާޔަތުގެ މުޅި މުރާދަކީ، ކައު އިތުރު ރަސޫލާގެ ޙަޔާތްޕުޅުގައްޔާއި، ދުނިޔެ ދޫކުރެއްވުމަށް ފަހުގައި ވެސް، އެ ރަސޫލާއަށް މާތްކޮށްހިތައި އަދަބު ތަޢުޡީމު އަދާކޮށް އިޙްތިރާމުކުރުމެވެ.[163] މި އާޔަތް ބާވައި ލެއްވުނު ސަބަބު: މި އާޔަތް ބާވައި ލެއްވުނީ ثَابِتُ بْنِ قَيْسِ بْنِ شَمَّاسٍ hއާ ބެހޭ ގޮތުން ކަމުގައި ރިވާވެފައި ވެއެވެ. އެހެނީ، އެ ޞަޙާބީއަކީ، އެ ޞަޙާބީގެ ކަންފަތްޕުޅުގައި ބީރުކަމެއް ހުރުމުގެ ސަބަބުން، ނުހަނު ބާރަށް ވާހަކަފުޅުދައްކަވާ ބޭފުޅެކެވެ. ވުމާއެކު، رَسُولُ اللهِ rގެ އަރިހުގައި ވެސް، އެ ޞަޙާބީ ވާހަފުޅެއް ދަންނަވައިފި ނަމަ ވިދާޅުވާލެއް ބާރުކަމުން އެ ސާހިބާއަށް އުނދަގޫފުޅުވާ ކަމުގައި ވިއެވެ. ވުމާއެކު، އެ ކަމާ ގުޅިގެން މި އާޔަތް ބާވައިލެއްވުނެވެ.[164] އަދި މި އާޔަތް ބާވައިލެއްވުމުން ثَابِتُ بْنِ قَيْسِ بْنِ شَمَّاسٍ h ވިދާޅުވިއެވެ. رَسُولُ اللهِ rގެ ކުރިފުޅުމަތީގައި އަޑުއުފުލައި ބާރަށް ވާހަކަދައްކައި އުޅުނު މީހަކީ މަށެވެ. މަށަކީ ނަރަކައިގެ އަހްލުވެރީންގެ ތެރެއިންވާ މީހެކެވެ. އެ ވާހަކަ، رَسُولُ اللهِ rގެ އަރިހުގައި މީހަކު ދެންނެވުމުން ޙަދީޘުކުރެއްވިއެވެ. އޭނާއަކީ ސުވަރުގޭގެ އަހްލުވެރީންގެ ތެރެއިންވާ މީހެކެވެ.[165]","[162]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[163]-  تَفْسِيرُ  الشَّيْخِ أَبِي بَكْرِ إِبْرَاهِيمَ [164]-  تَفْسِيرُ الإْمَامِ مُقَاتِلِ بْنِ سُلَيمَان\n[165]-  صَحِيحُ الإْمَامِ مُسْلِمٍ"],["(3) ހަމަކަށަވަރުން، اللهُ Iގެ ރަސޫލާގެ އަރިހުގައި ތިބޭ އިރު، އަދަބުވެރިކަމާ އެކު މަޑުމަޑުން ވާހަކަދައްކައި އުޅޭ މީހުންނަކީ، އެންމެހައި ނުބައި ކަންތައްތަކުން އެބައިމީހުންގެ ނަފްސު ޠާހިރުކުރައްވައި، اللهُ I ދެކެ ބިރުވެތިވުމާއި ތަޤްވާވެރިކަން އެބައިމީހުންގެ ހިތްތަކުގައި ލައްވައި، ދުނިޔަވީ އެދުންތައް އެބައިމީހުންގެ ހިތުން، އެ إِلٰهُ ނިގުޅުއްވި މީހުންނެވެ.[166] އެހެންކަމުން، އިޚްލާޞްތެރި، ތަޤްވާވެރި، اللهُ I ދެކެ ބިރުވެތިވާ ބަޔަކު ކަމުގައި އެބައިމީހުން ވިއެވެ. ވުމާއެކު، ދުނިޔޭގައި އެބައިމީހުންނަށް ކުރެވިފައިވާ ފާފަތަކާ މެދު ސުވާލުނުކުރައްވައި، އެބައިމީހުންގެ ފާފަތައް ފުއްސަވައިދެއްވުމާއި، ބޮޑުވެގެންވާ ދަރުމައާއި ޘަވާބު އެބައިމީހުންނަށް ހުންނަ ހުއްޓެވެ. އެއީ، ޤިޔާމަތް ޤާއިމުވާ ދުވަހުން، ނިޢުމަތްތަކުން ފުރިގެންވާ ސުވަރުގެއަށް އެބައިމީހުން ވެއްދެވުމެވެ.[167] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނީ أَبُو بَكْرٍ hއާއި، عُمَرُ hއާ ބެހޭ ގޮތުން ކަމުގައި ރިވާވެފައި ވެއެވެ. އެހެނީ، (يَأَيُّهَا الَّذِينَ آمَنُوا لَا تَرْفَعُوا أَصْوَاتَكُمْ فَوْقَ صَوْتِ النَّبِيِّ)[168] މި އާޔަތް ބާވައިލެއްވުމުން، أَبُو بَكْرٍ h ވިދާޅުވި ކަމުގައި ވެއެވެ. ކަންފަތް ދަށުގައި ސިއްރު ބަސް ބުނާ މީހަކު ބުނާ ފަދައިން މެނުވީ، رَسُولُ اللهِ rގެ އަރިހުގައި، އަހުރެން އެއްވެސް އެއްޗެއް ނުދަންނަވާނަމެވެ. ވުމާއެކު، އެ ދުވަހަށް ފަހު، އެ ގޮތަށް އެ ކަން ކުރެއްވިއެވެ. އަދި ހަމަ އެ ފަދައިންމެ، އެ އާޔަތް ބާވައިލެއްވުމަށް ފަހު، عُمَرُ h ވެސް، رَسُولُ اللهِ rގެ އަރިހުގައި ބަސްފުޅެއް ދަންނަވައިފި ނަމަ، ދަންނަވާލެއް މަޑުކަމުން ދެވަނަ ފަހަރަށް ވިދާޅުވުމަށް އެދިވަޑައިގަތުމަށް، ކައު އިތުރު ރަސޫލާއަށް ޖެހިވަޑައިގަންނަވާ ކަމުގައި ވިއެވެ. ދެން، އެ ދެ ބޭފުޅުންގެ އެ ޢަމަލުފުޅާ ގުޅިގެން، (إِنَّ الَّذِينَ يَغُضُّونَ أَصْوَاتَهُمْ عِنْدَ رَسُولِ اللَّهِ)[169] މި އާޔަތް ބާވައިލެއްވުނެވެ.[170]","[166]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي\n[167]-  الْمُخْتَصَرُ فِي التَّفْسِيِر مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[168]-  سُورَةُ الْحُجْرَاتِ: 2\n[169]-  سُورَةُ الْحُجْرَاتِ: 3\n[170]-  اَلتَّفْسِيرُ الْوَسِيطُ لِلإْمَامِ الْوَاحِدِي"],["(4) އަދި ހަމަކަށަވަރުން، އިބަ ނަބިއްޔާގެ ކޮޓަރިކޮޅުތަކުގެ ބޭރުގައި ތިބެގެން، އިބަ ނަބިއްޔާއަށް ގޮވައި، ދަންނަވާ އަޢުރާބީންގެ ތެރެއިން ގިނަ މީހުންނަކީ ފުރިހަމަ ވިސްނުން ހުރި ބުއްދި ރަނގަނޅު ބައެއް ނޫނެވެ. އަދި، އިބަ ރަސޫލާއަށް މާތްކޮށް ހިތައި، އިޙްތިރާމުކުރާނޭ ގޮތެއް ވެސް އެބައިމީހުންނަކަށް ނޭނގެއެވެ. ވުމާއެކު، އެބައިމީހުންގެ އެ ކަންތައްތަކާ މެދު ޚިޔާލުފުޅުނުކުރައްވާށެވެ! އެހެނީ، އެބައިމީހުންނަކީ، ރިވެތި އަދަބާއި ފުރިހަމަ ވިސްނުން ހުރި ބަޔަކު ކަމުގައި ވީނަމަ އެ ގޮތަކަށް އެބައިމީހުން އެ ކަންތަކެއް ނުކުރީހެވެ.[171] މި އާޔަތް ބާވައި ލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މި އާޔަތް ބާވައިލެއްވުނީ، ކޮންމެވެސް ބޭނުމަކު، رَسُولُ اللهِ rގެ އަރިހަށް މަދީނާއަށް ދިޔަ بَنُو تَمِيْمُ ވަންހައިގެ އަޢުރާބީންގެ ބަޔަކު ކަންތައްކުރި ގޮތާ މެދުގައެވެ. އެބައިމީހުން ކަންތައްކުރި ގޮތަކީ، رَسُولُ اللهِ r މެންދުރު ފަހުގެ ވަގުތެއްގައި އަރާމުކުރައްވަން އޮންނަވަނިކޮށް، اَلْمَسْجِدُ النَّبَوِيއަށް އާދެވުމުން، رَسُولُ اللهِ r ކޮޓަރިކޮޅުން ނުކުމެވަޑައިގަންނަވާނދެން އިންތިޒާރުކުރުމެއް ނެތި، އެ ރަސޫލާގެ އަނބިއަނބިކަބަލުންގެ ކޮޓަރިކޮޅުތަކުގެ ބޭރުގައި ތިބެގެން “يَا مُحَمَّدُ يَا مُحَمَّدُ! اُخْرُجْ إِلَيْنَا] މާނައީ: “އޭ مُحَمَّدއެވެ! އޭ مُحَمَّدއެވެ! އަޅުގަނޑުމެންގެ ގާތަށް ނިކަން ނުކުމެވަޑައިގެން ބައްލަވާށެވެ!] މިހެން ކިޔައި އެ ރަސޫލާއަށް ގޮވައި އުނދަގޫ ކުރާން ފެށީއެވެ.[172] ވުމާއެކު، އެބައިމީހުން އެ ކަން އެ ކުރީ، ނުހަނު އަދަބު ކުޑަ ގޮތަކަށް ކަން، މި އާޔަތުގައި، اللهُ I ބަޔާންކުރެއްވިއެވެ. އަދި، رَسُولُ اللهِ rގެ ޙައްޤުގައި އަދަބު އިޙްތިރާމު ކުޑަކުރުމަކީ، اللهُ I ރުހިވޮޑިގަންނަވާ ކަމެއް ނޫން ކަން އަންގަވައި، އެ ކަމާ މެދު ވިސްނައިގެން އުޅުމަށް މުޅި އިސްލާމީ އުންމަތަށް އަމުރުކުރައްވައި، އެ ރަސޫލާއަށް އަދަބު ތަޢުޡީމުކޮށް އިޙްތިރާމުކުރުމަށް މި އާޔަތުގައި އެންގެވިއެވެ.[173]","[171]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[172]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي\n[173] -  تَفْسِيرُ الشَّيْخِ أَبِي بَكْرِ إِبْرَاهِيمَ"],["(5) އަދި، އިބަ ރަސޫލާ އެބައިމީހުންގެ ގާތަށް ނުކުމެވަޑައިގަންނަވާނދެން އެބައިމީހުން އިންތިޒާރުކޮށް ކެތްކުރި ނަމަ، ހަމަކަށަވަރުން، اللهُ Iގެ ޙަޟްރަތުގައި އެބައިމީހުންނަށް އެ ގޮތް މާ ހެޔޮކަން ބޮޑުވީސް ކަން ކަށަވަރެވެ. އެހެނީ، اللهُ I ވަނީ، އިބަ ރަސޫލާއަށް މާތްކޮށްހިތައި އަދަބު ތަޢުޡީމު އަދާކުރުން އެބައިމީހުންގެ މައްޗަށް ވާޖިބުކުރައްވައިފައެވެ. އަދި، اللهُ Iއީ، އެ إِلٰهُގެ ޙަޟްރަތަށް ރުޖޫޢަވެ، ތައުބާވާ މީހުންނަށް ގިނަގިނައިން ފާފަފުއްސަވާ، އެ ފަދަ މީހުންނަށް ރަޙްމަތްލައްވާ ރަޙީމުވަންތަ إِلٰهއެވެ. ވުމާއެކު، އިބަ ރަސޫލާއަށް އަދަބުކުޑަކުރެވުނީ، އެބައިމީހުންނަށް ނޭނގި ތިބެގެން ކަމަށް ވެފައި، އެބައިމީހުން ތައުބާވެ، اللهُ Iގެ ޙަޟްރަތަށް ރުޖޫޢަވެއްޖެ ނަމަ، އެބައިމީހުންނަށް ޢަފޫކުރައްވައި، އެބައިމީހުންގެ މައްޗަށް އޯގާވެރިވެވޮޑައިގަންނަވައި، އެބައިމީހުންގެ ތައުބާ، އެ إِلٰهُ ޤަބޫލުކުރައްވާނެތެވެ.[174]","[174]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(6) އޭ اللهُ Iގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެ، އެންމެހައި މީސްތަކުންގެ ގާތަށް، އެ إِلٰهُ ފޮނުއްވި އެންމެ ފަހުގެ ރަސޫލާއާ ތަބާވެގެންވާ މުއުމިނުންނޭވެ! އެއްވެސް ޚަބަރަކައިގެން، ތިޔަބައިމީހުންގެ ގާތަށް ފާސިޤަކު އަތުވެއްޖެ ނަމަ، އެ ޚަބަރެއް ތެދުކޮށް، މިސްތަކުންގެ މެދުގައި އެ ޚަބަރެއް ފަތުރައި، އެއް ތަނުން އަނެއް ތަނަށް އެ ޚަބަރެއް ނަޤްލުކުރުމުގެ ކުރީގައި، އެ ޚަބަރެއްގެ ދޮގު ތެދު ބަލައި ތަޙްޤީޤުކުރާށެވެ! ސަބަބަކީ، އެއްވެސް ކުށެއް ނެތް ބަޔަކަށް، ނޭނގި ތިބެގެން ގެއްލުންދޭ ބަޔަކު ކަމުގައި ތިޔަބައިމީހުން ވެދާނޭ ކަމަށް ޓަކައެވެ. އަދި އިވުނު ޚަބަރެއްގެ ސަބަބުން، އެއްވެސް ކުށެއް ނެތް ބަޔަކަށް ޙައްޤަކާ ނުލައި ތިޔަބައިމީހުންނަށް އަނިޔާވެރިވެވިއްޖެ ނަމަ، އެ ކަމާ މެދު ހިތާމަކުރާ ބަޔަކު ކަމުގައި ތިޔަބައިމީހުން ވެދާނޭ ކަމުގެ ބިރަށް ޓަކައި ވެސް މެއެވެ.[175] މި އާޔަތް ބާވައި ލެއްވުނު ސަބަބު: މި އާޔަތް ބާވައިލެއްވި ސަބަބެއް ކަމުގައި މުފައްސިރުން ބަޔާން ކުރައްވައިފައި ވެއެވެ. މި އާޔަތް ބާވައިލެއްވުނީ اَلْوَلِيْدُ بْنِ عُقَبَة އާ ބެހޭ ގޮތުންނެވެ. އެ ކަން ހިނގި ގޮތަކީ، بَنُو الْمُصْطَلِقُ ވަންހައިގެ މީހުންގެ އަތުން الحَارِثُ بْنِ ضِرَارٍ h ނަންގަވައި އެއްކުރައްވައިފައި ހުރި މުދަލުގެ ޒަކާތް ބަލައި، رَسُولُ اللهِ rގެ ފަރާތްޕުޅުން އެ ޤަބީލާގެ މީހުންގެ ގާތަށް اَلْوَلِيْدُ بْنِ عُقَبَة ފޮނުއްވުނެވެ. ދެން އޭނާ އެ ރަށަށް ދިޔަ މަގުމަތީގައި ވަކި ހިސާބަކުން، އެ ރަށުގެ މީހުން އޭނާ މެރުމަށް ރާވައިގެން ތިބިކަމަށް އޭނާގެ ހިތަށް ޝައިޠާނާ ވެއްދިއެވެ. ވީމާ، އެ ރަށަށް ނުގޮސް މަދީނާއަށް އެނބުރި އައިސް، رَسُولُ اللهِ rގެ އަރިހުގައި ދެންނެވިއެވެ. بَنُو الْمُصْطَلِقُ ވަންހައިގެ މީހުންނަކީ ޒަކާތްދިނުމަށް އިންކާރުކޮށް ދީނުން ބޭރުވެފައިވާ ބަޔެކެވެ. އަދި އެބައިމީހުން ތައްޔާރުވަނީ، އިބަ ރަސޫލާއާ ހަނގުރާމަކުރުމަށެވެ. ދެން، خَالِدُ بْنِ الْوَلِيدِ h ފޮނުއްވައިގެން، އެ ކަމުގެ ޙަޤީޤަތް ބެއްލެވި އިރު، އޭނާ ހެދީ ބޮޑު ދޮގެއްކަން، رَسُولُ اللهِ rއަށް އެނގިވަޑައިގަތެވެ. ދެން އެ ޙާދިޘާއާ ގުޅިގެން، اللهُ I މި އާޔަތް ބާވައިލެއްވިއެވެ.[176] ދަންނާށެވެ! ބަޔާންވެދިޔަ ޙާދިޘާއާ ގުޅިގެން މި އާޔަތް ބާވައިލެއްވިކަމުގައި ވިއަސް، ޤިޔާމަތާ ހަމައަށް ވެސް މި ޙުކުމް ދެމިއޮންނާނެއެވެ. ވީމާ، ދޮގުތެދު ބެލުމަކާ ނުލައި އިވޭ ކޮންމެ ޚަބަރެއް ތެދުކޮށްގެން ނުވާނޭ ކަމާއި، އެ ވާހަކަ ފަތުރައިގެން ނުވާނޭ ކަން ވެސް މި އާޔަތުން އެނގެއެވެ.[177]","[175]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[176]-  تَفْسِيرُ جامِعِ الْبَيَانِ لِلإْمَامِ مُحَمَّدِ بنِ جَرِيرِ الطَّبَرِي وَتَفْسِيرُ الْقُرْآنِ الْعَظِيمِ ِ لِلإْمَامِ  الْحَافِظِ ابْنِ كَثِير الدِّمِشْقِي  \n[177]-  فَتْحُ الْقَدِير لِلإْمَامِ  الشَّوْكَانِي"],["(7) އަދި ހަމަކަށަވަރުން، ތިޔަބައިމީހުންގެ ތެރޭގައި، اللهُ Iގެ ރަސޫލާ ހުންނެވިކަން ތިޔަބައިމީހުން ދަންނާށެވެ! އަދި އެ ރަސޫލާއަށް މާތްކޮށް ހިތައި އަދަބުވެރިވެ އިޙްތިރާމުކުރާށެވެ! އެހެނީ ހަމަކަށަވަރުން، ތިޔަބައިމީހުންނަށް ލާބައާއި މަންފާހުރި ކަންތައްތައް އެނގިވަޑައިގަންނަވަނީ އެ ރަސޫލާއަށެވެ. އަދި ތިޔަބައިމީހުންނަށް ރަނގަޅު ގޮތް ނޫން ގޮތެއް، ފަހަރެއްގައި ވެސް، އެ ރަސޫލާ ތިޔަބައިމީހުންނަކަށް އެދިވަޑައެއް ނުގަންނަވައެވެ. އަދި ބައެއް ފަހަރަށް ތިޔަބައިމީހުން އެދޭ ކަންތައްތަކަކީ، ތިޔަބައިމީހުންނަށް ގެއްލުންހުރި ކަންތައްތައް ކަމުގައި ވެއެވެ. ވުމާއެކު، ތިޔަބައިމީހުންގެ އެ ފަދަ އެއްވެސް ކަމަކަށް، އެ ރަސޫލާ އެއްބަސްވެވަޑައެއް ނުގަންނަވާނެތެވެ. އެހެނީ، ގިނަ ކަންތައްތަކުގައި ތިޔަބައިމީހުން ދައްކާވާހަކަތަކުގެ އަޑު، އެ ރަސޫލާ އައްސަވައި، ތިޔަބައިމީހުންނަށް، ކިޔަމަންވެވަޑައިގަންނަވަނީ ނަމަ، ތިޔަބައިމީހުންނަށް ޓަކައި، އެ ރަސޫލާ އެދިވަޑައިގަންނަވާ ގޮތް ނޫން ގޮތެއް ދިމާވެ، ތިޔަބައިމީހުންނަށް ކަންތައްތައް އުދަގޫވެ ދަތިވެދާނެއެވެ. ނަމަވެސް، اللهُ I އެ ވަނީ، ތިޔަބައިމީހުންގެ ކިބައިގައި އީމާންކަމަށް ލޯބިޖައްސަވައި، ތިޔަބައިމީހުންގެ ހިތްތަކުގައި އެ އީމާންކަން ޒީނަތްތެރިކުރައްވައިފައެވެ. ވުމާއެކު، އެ إِلٰهއަށް ތިޔަބައިމީހުން އީމާންވީމުއެވެ. އަދި ކާފިރުކަމާއި ފާސިޤުކަމާއި އުރެދުންތެރިކަމަކީ ތިޔަބައިމީހުން ނުރުހޭ ކަންތައްތައް ކަމުގައި، އެ إِلٰهُ ލެއްވިއެވެ. ވީމާ، ބަޔާންވެދިޔަ ސިފަތަކުން ސިފަލިބިގެންވާ މީހުންނަކީ ތެދުމަގު ލިބިގެންވުމާ އެކުމެ، ޙައްޤުގެ މަގުގައި ސާބިތުވެ ތިބި މީހުންނެވެ.[178] އެހެންކަމުން، ޙައްޤުގެ މަގުން ހިނގާ މީހުންނަކީ، އީމާންކަމަށް ލޯބިޖެހި، އީމާންކަމުން އެ ބައެއްގެ ހިތްތައް ޒީނަތްތެރިވެ، ކާފިރުކަމާއި، ފާސިޤުކަމާއި، އުރެދުންތެރިކަމަށް ނުރުހޭ މީހުންނެވެ.","[178]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(8) ތިޔަބައިމީހުންގެ ކިބައިގައި އީމާންކަމަށް ލޯބިޖައްސަވައި، ތިޔަބައިމީހުންގެ ހިތްތަކުގައި އެ އީމާންކަން ޒީނަތްތެރިކުރައްވައި، ކާފިރުކަމާއި، ފާސިޤުކަމާއި، އުރެދުންތެރިކަމަކީ ތިޔަބައިމީހުން ނުރުހޭ ކަންތައްތައް ކަމުގައި، اللهُ I ލެއްވިކަމީ، އެ إِلٰهُ ތިޔަބައިމީހުންގެ މައްޗަށް ބެހެއްޓެވި އޯގާވަންތަކަމެވެ. އަދި އެއީ، اللهُ I ތިޔަބައިމީހުންނަށް ދެއްވި ނިޢުމަތްތަކުގެ ތެރޭގައިވާ އެންމެ ބޮޑު ނިޢުމަތް ވެސް މެއެވެ. އަދި، اللهُ Iއީ، އެ إِلٰهُގެ އަޅުތަކުންގެ ތެރެއިން، އެ إِلٰهއަށް ޝުކްރުވެރިވަނީ ކޮން ބަޔަކު ކަން، މޮޅަށް ދެނެވޮޑިގެންވާ إِلٰهއެވެ. ވުމާއެކު، އެ إِلٰهއަށް ޝުކްރުވެރިވުމުގެ ހެޔޮ ތައުފީޤު، އެ ފަދަ މީހުންނަށް، އެ إِلٰهُ ދެއްވަތެވެ. އަދި، اللهُ Iއީ މިންވަރުކުރެއްވުމާއި، ތަދްބީރުކުރެއްވުމާއި، ޝަރްޢުކުރެއްވުމުގައި، ޙިކްމަތްވަންތަ إِلٰهއެވެ. ވުމާއެކު، ކައުނުގައި ހިނގާ ހުރިހައި ކަމެއް ހިނގަނީ، އެ إِلٰهގެ އަޒަލިއްޔަ ޢިލްމުފުޅުގައިވާ ގޮތުގެ މަތީން، އެ إِلٰهގެ މަތިވެރިވަންތަ ޙިކްމަތްވަންތަކަމުގެ ދަށުންނެވެ.[179]","[179]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(9) އަދި މުއުމިނުންގެ ދެ ޖަމާޢަތެއް އެއް ބަޔަކު އަނެއް ބަޔަކާ ހަނގުރާމަކޮށް ތަޅައިފޮޅައި އަރައިރުންވާން ފަށައިފި ނަމަ، އެ ދެބައި މީހުންނާ ބައިވެރިނުވެ ތިބި މުއުމިނުން، އެ ދެބައި މީހުންނަށް ވެސް، ކީރިތި ޤުރްއާނަށާއި، ރަސޫލާގެ ސުންނަތަށް ރުޖޫޢަވުމަށް ގޮވައި، އެ ދެބައި މީހުންގެ ދެމެދު ޞުލްޙަކުރުވާށެވެ! އަދި، ކީރިތި ޤުރްއާނަށާއި، ރަސޫލާގެ ސުންނަތަށް ރުޖޫޢަވެ ޞުލްޙަވުމަށް ގޮވުމުން އެ ގޮތް ޤަބޫލުނުކޮށް، ބަޣާވަތްކޮށް، ހަނގުރާމަކޮށް، ތަޅައިފޮޅައި، އަރައިރުންވާން ފަށައިފި ނަމަ، ފަހެ، އިޞްލާޙަށް ގޮވާ މީހުންގެ މައްޗަށް ވާޖިބުވެގެންވަނީ، ކީރިތި ޤުރްއާނާއި، ރަސޫލާގެ ސުންނަތުގައިވާ ޝަރްޢީ ޙުކުމްފުޅު ޤަބޫލުނުކުރި މީހުން، ޝަރްޢީ ޙުކުމްފުޅަށް ރުޖޫޢަވެއްޖައުމަށް ދާނދެން އެބައިމީހުންނާ ހަނގުރަމަކުރުމެވެ. ދެން އެއަށްފަހު، ޝަރްޢީ ޙުކުމްފުޅު ޤަބޫލުނުކުރި މީހުން ޝަރްޢީ ޙުކުމްފުޅަށް ރުޖޫޢަވެއްޖެ ނަމަ، ކީރިތި ޤުރްއާނާއި، ރަސޫލާގެ ސުންނަތުގައިވާ ގޮތުގެ މަތީން، އެއްވެސް ކަހަލަ އަނިޔާވެރިވުމެއް ނެތި ޢަދްލުވެރި ގޮތުގައި، އެ ދެބައި މީހުންގެ ދެމެދު ތިޔަބައިމީހުން ޞުލްޙަކުރުވާށެވެ. އެހެނީ ހަމަކަށަވަރުން، ތިޔަބައިމީހުންގެ މައްޗަށް ވާޖިބުވެގެންވަނީ، އަނިޔާވެރިވުމުން ދުރުވެ އެއްކިބާވެ، ޢަދްލު އިންޞާފަށް ޙުކުމްކުރުމެވެ. އަދި ހަމަކަށަވަރުން، އިސްލާމީ ޝަރީޢަތުގައި ވާގޮތަށް، މީސްތަކުންގެ މެދުގައި ޢަދްލު އިންޞާފަށް ޙުކުމްކުރާ މީހުން ދެކެ، اللهُ I ލޯބިވެވޮޑިގެންވެތެވެ.[180]","[180]- تَفْسِيرُ تَيْسِيرِ الْكَرِيمِ الرَّحْمَنِ لِلإْمَامِ عَبْدِ الرَّحْمَنِ السَّعْدِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(10) ހަމަކަށަވަރުން، މުއުމިނުން ވާކަން ކަށަވަރީ ދީނީ އަޚުންތަކެއް ކަމުގައެވެ. އަދި މުއުމިނުންގެ ތެރެއިން ދެ އަޚުންގެ ދެމެދުގައި އެއްވެސް ކަހަލަ ހަމަނުޖެހުމެއް އުފެދިއްޖެ ނަމަ، އެ ކަން ރަނގަޅުކޮށް، އެ ދެ އަޚުންގެ ދެމެދުގައި ޞުލްޙަ ޤާއިމުކުރުވުމަކީ، ތިޔަ މުއުމިނުންގެ މައްޗަށް، އިސްލާމް ދީން ލާޒިމުކުރާ ކަމެކެވެ. ވީމާ، ތިޔަބައިމީހުންގެ ދެ އަޚުންގެ ދެމެދުގައި، ތިޔަބައިމީހުން ޞުލްޙަކުރުވާށެވެ! އަދި ތިޔަބައިމީހުންގެ ދެ އަޚުންގެ ދެމެދުގައި، ޞުލްޙަވެރިކަން ޤާއިމުކުރުވުމުގައްޔާއި އެ ނޫން ކަންތައްތަކުގައި، اللهُ I ތިޔަބައިމީހުންނަށް އަމުރުކުރެއްވި ގޮތަށް ކަންތައްތައްކޮށް، ނަހީކުރެއްވި ކަންތައްތަކުންދުރުވެ، އެ إِلٰهއަށް ބިރުވެތިވެ ތަޤްވާވެރިވާށެވެ! ފަހެ، ބަޔާންވެދިޔަ ގޮތަށް ތިޔަބައިމީހުން ކަންތައްތައް ކޮށްފި ނަމަ، اللهُ I ތިޔަބައިމީހުންގެ ފާފަތައް ތިޔަބައިމީހުންނަށް ފުއްސަވައިދެއްވައި، ތިޔަބައިމީހުންނަށް ރަޙްމަތްލައްވައި، ތިޔަބައިމީހުން އެދޭ ގިނަގުނަ ދަރުމައާއި ޘަވާބު ތިޔަބައިމީހުންނަށް، އެ إِلٰه ދެއްވާނެތެވެ.[181]","[181]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(11) އޭ اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވެ، އެންމެހައި މީސްތަކުންގެ ގާތަށް، އެ إِلٰهُ ފޮނުއްވި އެންމެ ފަހުގެ ރަސޫލާއާ ތަބާވެގެންވާ މުއުމިނުންނޭވެ! މުއުމިނު ފިރިހެނުން ވެސް އެއް ބަޔަކު އަނެއް ބަޔަކަށް މަލާމާތްކޮށް ފުރައްސާރަ ނުކުރާށެވެ! އެހެނީ، އެ މަލާމާތްކުރި ފިރިހެނުންނަށްވުރެން، އެ މަލާމާތްކުރެވުނު ފިރިހެނުން، اللهُ Iގެ ޙަޟްރަތުގައި މާހެޔޮކަން ބޮޑުވެފައި، މާއިތުރުކަން ބޮޑު ބަޔަކު ކަމުގައި ވެދާނެތެވެ. އަދި މުއުމިނު އަންހެނުން ވެސް އޭގެ އެއް ބަޔަކު އަނެއް ބަޔަކަށް މަލާމާތް ނުކުރާށެވެ! އެހެނީ، އެ މަލާމާތްކުރި އަންހެނުންނަށްވުރެން، އެ މަލާމާތްކުރެވުނު އަންހެނުން، اللهُ Iގެ ޙަޟްރަތުގައި މާ ހެޔޮކަން ބޮޑުވެފައި، މާ އިތުރުކަން ބޮޑު ބަޔަކު ކަމުގައި ވެދާނެތެވެ. ދަންނާށެވެ! اللهُ Iގެ ޙަޟްރަތުގައި، މީސްތަކުންގެ ތެރެއިން އެންމެ ހެޔޮކަން ބޮޑުވެފައި އިތުރުކަން ބޮޑު ބަޔަކީ ތަޤްވާވެރީންނެވެ. އަދި ތިޔަބައިމީހުންގެ ދީނީ އަޚުންނާއި އުޚްތުން، އޭގެ އެއް ބަޔަކު އަނެއް ބަޔަކަށް ޢައިބުނުކިޔާށެވެ! އެހެނީ، ދީނީ އަޚުންނަށް ޢައިބުކިއުމަކީ ތިމާމެންގެ އަމިއްލަ ނަފްސަށް ޢައިބުކިއުމާ އެއްފަދަ ކަމެކެވެ. އަދި މުއުމިނުން، އޭގެ އެއް ބަޔަކު އަނެއް ބަޔަކަށް އެބައިމީހުން ހިތްނުރުހޭ ވަނަންތައް ކިޔައި، ހުތުރު ލަގަބުތަކުން އެއް ބަޔަކު އަނެއް ބަޔަކަށް ނުގޮވާށެވެ! އެހެނީ، އެ ކަންކަމަކީ، اللهُ Iއަށް ކިޔަމަންތެރިކަން އަދާކުރުމުގެ ދާއިރާއިން ބޭރުވެ، ފާސިޤުންގެ ލިސްޓުގައި ތިޔަބައިމީހުން ހިމެނޭނޭ ކަންކަމެވެ. އަދި، اللهُ Iއަށް އީމާންވުމަށް ފަހު، ފާސިޤުކަމުގެ ސިފައިން ސިފަލިބި، އެ ނުބައި ނަމުން ނަންލިބުމަކީ ހައުދަހައިވާ ނުބައި ކަމެކެވެ. އަދި ބަޔާންވެދިޔަ ނުބައި ޢަމަލުތަކުން ތައުބާނުވެ، އެ ގޮތުގައި ދެމިހުރެއްޖެ މީހާ ދަންނާށެވެ! ފަހެ، އެބައިމީހުންނަކީ، އެބައިމީހުންގެ އަމިއްލަ ނަފްސުތަކަށް އަނިޔާވެރިވެ، ގެއްލުމާއި ހަލާކުގެ ތެރެއަށް އަމިއްލައަށް ވެއްޓިގަތް މީހުންނެވެ.[182] މި އާޔަތް ބާވައި ލެއްވުނު ސަބަބު: މި އާޔަތް ބާވައިލެއްވި ސަބަބެއް ކަމުގައި މުފައްސިރުން ބަޔާން ކުރައްވައިފައި ވެއެވެ. ސަލާމާއި ޞަލަވާތްލެއްވި ކައު އިތުރު ރަސޫލާގެ އަޞްޙާބުންގެ ތެރެއިން عَمَّارُ بْنِ يَاسِرއާއި، سَلْمَانُ الْفَارِسِيއާއި، بِلَالُ بْنِ أَبِي رَبَاحއާއި، خَبَّابُ بْنِ الْأَرَتّއާއި، أَبُو حُذَيْفَةގެ އަޅު سَالِمއާއި، عَامِرُ بْنِ فُهَيْرَةއާ އަދި އެ ނޫން ވެސް އެ ފަދަ އަޞްޙާބުންގެ ފަޤީރު ޙާލުކޮޅާ މެދު، ތަމީމު ވަންހައިގެ ބަޔަކު އެ އަޞްޙާބުންނަށް މަލާމާތްކުރުމުންނެވެ. އަދި މި އާޔަތް ބާވައިލެއްވުނު ސަބަބާ ބެހޭ ގޮތުން، މި ފަދަ އެހެން ބައެއް ވާހަކަތައް ވެސް އައިސްފައި ވެއެވެ.[183]","[182]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[183]-  تَفْسِيرُ الإْمَامِ مُقَاتِلِ بْنِ سُلَيمَان"],["(12) އޭ اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވެ، އެންމެހައި މީސްތަކުންގެ ގާތަށް، އެ إِلٰهُ ފޮނުއްވި އެންމެ ފަހުގެ ރަސޫލާއާ ތަބާވެގެންވާ މުއުމިނުންނޭވެ! އަދި ފައުޅުކަން ބޮޑު ހެއްކެއް ނެތި، ހީތަކުގެ މައްޗަށް ބިނާކޮށް، މުއުމިނުންނާ މެދު ކުރެވޭ ގިނަ ހީތަކުން ތިޔަބައިމީހުން ދުރުވެ ރައްކައުތެރިވާށެވެ! ހަމަކަށަވަރުން، ހީތަކުގެ ތެރެއިން ބައެއް ހީއަކީ ފާފައެކެވެ. އެހެނީ، ބައެއް ހީތައް ބިނާވަނީ، ވަހުމާއި ޝައްކުގެ މައްޗަށެވެ. ވީމާ، މުއުމިނެއްގެ ކިބައިން ކުށެއް ނުފެއްނަހައި ހިނދަކު، އެ މީހަކާ މެދު ބަލަންވާނީ އޭނާއަކީ ރަނގަޅު މީހަކު ކަމަށެވެ. އަދި މުއުމިނުންނަށް ކުރެވޭ ކުށްތަކާއި ސިއްރުގައި އެބައިމީހުން ކުރާ ކަންތައްތައް ހޯދައިބަލައި، ތިޔަބައިމީހުން އެއް ބަޔަކު އަނެއް ބަޔަކަށް ޖާސޫސުނުކުރާށެވެ! އަދި ތިޔަބައިމީހުން، އެއް ބަޔަކު އަނެއް ބަޔަކަށް ޣީބަބުނެ، ނެތިމޮށެ، އެ މީހަކު ނެތް ތާނގައި އެ މީހާ ނުރުހޭ ފަދަ ވާހަކައެއް، އެ މީހާއާ މެދު ނުދައްކާށެވެ! އަދި ތިޔަބައިމީހުންގެ ތެރެއިން އެކަކު ވެސް، އޭނާގެ އަޚަކު މަރުވެފައިވަނިކޮށް އެ އަޚާގެ މަސް ކެއުމަށް ލޯބިކުރާނޭހެއްޔެވެ؟ ފަހެ، އެ ކަމަކީ، ތިޔަބައިމީހުން އެންމެން ވެސް ނުރުހޭނޭ ކަމެކެވެ. ވީއިރު، އެ މީހަކު ނެތް ތާނގައި އެ މީހާ ނުރުހޭ އެއްވެސް ވާހަކައެއް ނުދައްކާށެވެ! އެހެނީ، އެ މީހަކު ނެތް ތަނެއްގައި އެ މީހާ ނުރުހޭ ވާހަކައެއް ދައްކައި، އެ މީހާގެ އަބުރާބެހުމަކީ، އެ މީހާ މަރުވެފައި ވަނިކޮށް، އޭނާގެ މުޅަ މަސް ކެއުންފަދަ ކަމެކެވެ. އަދި، اللهُ I ތިޔަބައިމީހުންނަށް އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާށެވެ! ހަމަކަށަވަރުން، اللهُ Iއީ، އެ إِلٰهُގެ ޙަޟްރަތަށް ރުޖޫޢަވެ، ތައުބާވާ އަޅުތަކުންގެ ތައުބާ ގިނަގިނައިން ޤަބޫލުކުރައްވާ، އެ إِلٰهُގެ އަމުރުފުޅުތަކަށް އިޖާބަދީ ކިޔަމަންތެރިވާ އަޅުތަކުންނަށް، ނުހަނު އޯގާވަންތަ ރަޙީމުވަންތަ إِلٰهއެވެ.[184]","[184]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(13) އޭ މީސްތަކުންނޭވެ! ހަމަކަށަވަރުން، ތިމަން اللهُ، ތިޔަބައިމީހުން ހެއްދެވީ އެއް ބައްޕައަކާއި އެއް މަންމައެއްގެ ކިބައިންނެވެ. އެއީ، آدَم uއާއި، حَوَّى oއާ ދެކަނބަލުންނެވެ. އެހެންކަމުން، އެންމެހައި މީސްތަކުންގެ އަޞްލަކީ އެއް އަޞްލެކެވެ. ވީމާ، ނަސަބުގެ މާތްކަމަށް ޓަކައި، ތިޔަބައިމީހުން އެއް ބައެއްގެ މައްޗަށް، އަނެއް ބަޔަކު ފަޚްރުވެރިނުވާށެވެ! އަދި ތިޔަބައިމީހުން ތަފާތު ޤައުމުތަކަކަށް ބައްސަވައި، ތަފާތު ޤަބީލާތަކެއް ކަމުގައި، ތިމަން اللهُ ތިޔަބައިމީހުންލެއްވީ، ތިޔަބައިމީހުން އެއްބަޔަކު އަނެއް ބަޔަކަށް ތަޢާރަފުވެ، އެކަކު އަނެކަކު ދެނެގަތުމަށް ޓަކައެވެ. ހަމަކަށަވަރުން، اللهُ Iގެ ޙަޟްރަތުގައި ތިޔަބައިމީހުންގެ ތެރެއިން އެންމެ މާތްކަން ބޮޑު މީހަކީ، ތިޔަބައިމީހުން ކުރެ، އެ إِلٰهއަށް އެންމެ ބިރުވެތިވުން ބޮޑު އެންމެ ތަޤްވާވެރި މީހާއެވެ. ވީއިރު، މީސްތަކުންގެ ތެރެއިން ބަޔަކު އަދި މީހަކު ވިއަސް މާތްވެ މަތިވެރިވާނީ، އެ ބަޔަކު އަދި އެ މީހަކު، اللهُ Iއަށް ބިރުވެތިވާ ނިސްބަތަކުންނެވެ. ހަމަކަށަވަރުން، اللهُ Iއީ، ތަޤްވާވެރީންނަކީ ކޮބައިކަމާއި، އެބައިމީހުންގެ ހުރިހައި ކަމެއްގެ ޚަބަރު، މޮޅަށް ދެނެވޮޑިގެންވާ إِلٰهއެވެ.",""],["(14) އަދި ބޮޑެތި ރަށްތަކާ ދުރުގައި، ރަށްފުށުގައި ދިރިއުޅެމުންދިޔަ ބައެއް އަޢުރާބީން، رَسُولُ اللهُ Iގެ އަރިހަށް ގޮސް ދެންނެވިއެވެ. އަޅުގަނޑުމެން މިތިބީ، اللهُ Iއަށާއި، އެ إِلٰهُގެ ރަސޫލާއަށް ފުރިހަމައަށް އީމާންވެގެންނެވެ. މި ފަދައިން އެބައިމީހުން ދެންނެވުމުން އެ ވާހަކައަށް ރައްދުދެއްވައި، اللهُ I މި އާޔަތް ބާވައިލައްވައި، އެ إِلٰهُގެ ރަސޫލާއަށް އެންގެވިއެވެ. އޭ ރަސޫލާއެވެ! އެ އަޢުރާބީންނަށް ވިދާޅުވާށެވެ! ތިޔަބައިމީހުންނަކީ، اللهُ I އަށާއި، އެ إِلٰهُގެ ރަސޫލާއަށް ފުރިހަމައަށް އީމާންވެގެން ތިބި ބަޔަކު ނޫނެވެ. ވުމާއެކު، ތިމަންމެން މިތިބީ، اللهُ I އަށާއި، އެ إِلٰهُގެ ރަސޫލާއަށް ފުރިހަމައަށް އީމާންވެގެންނެވެ. މި ފަދައިން ނުބުނެ، ތިމަންމެން މިތިބީ ކިޔަމަންތެރިވެގެންނެވެ. މި ފަދައިން ތިޔަބައިމީހުން ބުނާށެވެ! އެހެނީ ހަމަކަށަވަރުން އަދި މި ވަގުތާ ހަމައަށް ތިޔަބައިމީހުންގެ ހިތްތަކުގެ ތެރެއަށް އީމާންކަންވަދެ، އެ އީމާންކަން ފުރިހަމައެއް ނުވެއެވެ. ކަންތައް ހުރީ ބަޔާންވެދިޔަ ފަދައިން ކަމަށް ވުމާއެކު، اللهُ Iއަށާއި، އެ إِلٰهُގެ ރަސޫލާއަށް ތިޔަބައިމީހުން ކިޔަމަންތެރިވަނީ ނަމަ، ތިޔަބައިމީހުން ކުޅަނަމަ ކުޅަ ހެޔޮ ޢަމަލަކަށް ދެއްވާ ދަރުމައާއި ޘަވާބުން ކިތަންމެ ކުޑަ މިންވަރެއް ވިއަސް އުނިނުކުރައްވައި، އެ إِلٰهُ ތިޔަބައިމީހުންނަށް ދަރުމައާއި ޘަވާބު ދެއްވާނެތެވެ. ހަމަކަށަވަރުން، اللهُ Iއީ، އެ إِلٰهُގެ ޙަޟްރަތަށް ރުޖޫޢަވެ، ތައުބާވާ އަޅުތަކުންނަށް ގިނަގިނައިން ފާފަފުއްސަވާ، އެ ފަދަ މީހުންނަށް ރަޙްމަތްލެއްވުން ބޮޑު ރަޙީމުވަންތަ إِلٰهއެވެ.[185]","[185]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(15) މުއުމިނުންކަމުގައި ވާކަން ކަށަވަރީ، اللهُ Iއަށާއި، އެ إِلٰهُގެ ރަސޫލާއަށް އީމާންވެ، އެ إِلٰهُ ބާވައިލެއްވި އިސްލާމީ ޝަރީޢަތަށް ޢަމަލުކުރުންމަތީ ދެމިތިބުމާ އެކު، އެބައިމީހުންގެ ހިތްތަކުގެ ތެރެއަށް ވަދެފައިވާ އީމަންކަމާ މެދު އެއްވެސް ކަހަލަ ޝައްކެއް ނުއުފެދޭ މީހުންނެވެ. ދެން އެއަށްފަހު، އެބައިމީހުންގެ ޖާނާއި މާލުން، اللهُ Iގެ މަގުގައި ޖިހާދުކޮށް، އެ إِلٰهُގެ އަމުރުފުޅުތަކަށް ފުރިހަމައަށް ކިޔަމަންތެރިވެ، އެ إِلٰهُގެ ރުހިވޮޑިގަތުން ލިބިގަތުމަށް މަސައްކަތްކުރި މީހުންނެވެ. ޝައްކެއްނެތެވެ. އެބައިމީހުންގެ ހިތްތަކުގެ ތެރެއަށް ވަދެފައިވާ އީމަންކަމާ މެދު އެއްވެސް ކަހަލަ ޝައްކެއް އުފެދިފައި ނެތުމާ އެކު، އެބައިމީހުންގެ ޖާނާއި މާލުން، اللهُ Iގެ މަގުގައި ޖިހާދުކުރާ މީހުންނަކީ، އެބައިމީހުންގެ އީމާންކަމުގައި ތެދުވެރީންނެވެ.[186] އެހެނީ، އެ މީހެއްގެ އީމާންކަން ފުރިހަމަވެފައި ނުވާ މީހަކަށް އެ މީހެއްގެ ޖާނާއި މާލުން، اللهُ Iގެ މަގުގައި ޖިހާދެއް ނުކުރެވޭނެތެވެ.","[186]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(16) އޭ ރަސޫލާއެވެ! އެ އަޢުރާބީންނަށް، އިބަ ރަސޫލާ ވިދާޅުވާށެވެ! ތިޔަބައިމީހުންގެ ދީނަކީ ކޮބައިކަމާއި، ތިޔަބައިމީހުންގެ ހިތުގައި ފޮރުވިފައިވާ ވާހަކަތައް، اللهُ Iއަށް ތިޔަބައިމީހުން އަންގައިދެނީހެއްޔެވެ؟ ދަންނާށެވެ! އުޑުތަކުގައްޔާއި ބިމުގައި ވާހައި ތަކެއްޗަކާއި ހިނގާ ހުރިހައި ކަމެއް، اللهُ I މޮޅަށް ދެނެވޮޑިގެން ވެތެވެ. އަދި، اللهُ Iއީ، ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ. ވީމާ، ތިޔަބައިމީހުންގެ ހިތުތެރޭގައި ފޮރުވިފައިވާ އީމަންކަން ނުވަތަ ކުފުރުވެރިކަން އަދި ތިޔަބައިމީހުންގެ ރަނގަޅުކަން ނުވަތަ ނުބައިކަން ވިއަސް، އެ އިން އެއްވެސް ކަމެއް، އެ إِلٰهއަށް ސިއްރުވެ ވަންހަނާވެގެނެއް ނުވެއެވެ.[187]","[187]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(17) އޭ ރަސޫލާއެވެ! އެ އަޢުރާބީން، އިސްލާމް ދީން ޤަބޫލުކުރިކަމީ، އިބަ ނަބިއްޔާއަށް އެބައިމީހުން ކޮށްދިން ހެޔޮ ކަމެއް ކަމުގައި ދެކި، އެ ކަމަށް ޓަކައި އެބައިމީހުން، އިބަ ނަބިއްޔާއަށް ކަލަގޮވަނީތޯއެވެ؟ އޭ ރަސޫލާއެވެ! އެބައިމީހުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުން އިސްލާމް ދީން ޤަބޫލުކުރިކަމީ، ތިޔަބައިމީހުން، ތިމަން ރަސޫލާއަށް ކޮށްދިން ހެޔޮ ކަމެއް ކަމުގައި ދެކެ، އެ ކަމަށް ޓަކައި ތިޔަބައިމީހުން، ތިމަން ރަސޫލާއަށް ކަލަގޮވައި ނުހަދާށެވެ! އަދި ކިއެއްތަ! ތިޔަބައިމީހުންނަށް ލިބިފައި ތިޔަވާ އީމާންކަމަކީ، اللهُ I ތިޔަބައިމީހުންގެ މައްޗަށް ބެހެއްޓެވި އޯގާވަންތަކަމާއި ފަޟްލުވަންތަކަމުގެ ތެރެއިންްްްްްްްްް، އެ إِلٰهُގެ ރަސޫލާ މެދުވެރިކުރައްވައި، އެ إِلٰهއަށާއި، އެ إِلٰهގެ ރަސޫލާއަށް އިމާންވުމުގެ ހެޔޮ ތައުފީޤު ތިޔަބައިމީހުންނަށް ދެއްވައި، ތިޔަބައިމީހުންގެ މައްޗަށް ދަރުމަވަންތަވެރިވެވޮޑިގެންނެވުމުގެ ތެރެއިން ހިމެނޭ ކަމެކެވެ. ވީމާ، ތިޔަބައިމީހުންނަކީ ފުރިހަމަ މުއުމިނުން ކަމުގައި ބުނެ، ތިޔަ ދައްކާ ވާހަކަތަކުގައި ތިޔަބައިމީހުންނީ ތެދުވެރީން ކަމުގައި ވަނީ ނަމަ، ތިޔަބައިމީހުންނަށް ލިބިފައި ތިޔަވާ އީމާންކަމަކީ، ތިޔަބައިމީހުންގެ މައްޗަށް، اللهُ I ބެހެއްޓެވި އޯގާވަންތަކަމުން ތިޔަބައިމީހުންނަށް ދެއްވި ދެއްވުމެއްކަން ޤަބޫލުކުރާށެވެ! އަދި އެ ކަމަކީ، ތިމަން ރަސޫލާއަށް ތިޔަބައިމީހުން ކޮށްދިން ހެޔޮ ކަމެއް ކަމުގައި ދެކެ، ތިމަން ރަސޫލާއަށް ކަލަނުގޮވާށެވެ![188]","[188]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(18) ހަމަކަށަވަރުން، އުޑުތަކާއި ބިމުގައިވާ ލޮލަށް ނުފެންނަ ތަކެއްޗާ އަދި ކަންތައްތައް ވެސް، اللهُ I ދެނެވޮޑިގެން ވެތެވެ. ވުމާއެކު، އެ إِلٰهއަށް ސިއްރުވެ ވަންހަނާވެގެންވާ އެއްވެސް އެއްޗެއް އަދި ކަމެއް ވިއަސް އުޑުތަކާއި ބިމަކު ނުވެއެވެ. އަދި ހަމަކަށަވަރުން، ތިޔަބައިމީހުންގެ ބަހާއި ޢަމަލާ އަދި ތިޔަބައިމީހުންގެ ހުރިހައި ކަމެއް، اللهُ I ދެކެދެނެވޮޑިގެން ވެތެވެ. އެހެންކަމުން، ދުނިޔޭގައި ތިޔަބައިމީހުން ކުޅަ ހުރިހައި ކަމެއްގެ ޙިސާބު، ޤިޔާމަތް ދުވަހު ބައްލަވައި، اللهُ I ރުހިވޮޑިގަންނަވާ ގޮތަށް، ހެޔޮ ޢަމަލުކުޅަ މީހުންނަށް ދަރުމައާއި ޘަވާބުދެއްވައި، އެ إِلٰهއަށް އުރެދި ނުބައި ޢަމަލުކުޅަ މީހުންނަށް ޢަޛާބުދެއްވާނެތެވެ.[189]","[189]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["سُوْرَةُقއަކީ މައްކީ ސޫރަތެކެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން، ދިގު ސޫރަތެކެވެ. މި ސޫރަތުގައި ވަނީ (45) ސާޅީސް ފަސް އާޔަތެވެ. އެއީ (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (50) ފަންސާސްވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الْمُرْسَلَاتِއަށް ފަހުގައެވެ.[190] އަދި، ކީރިތި ޤުރްއާނުގެ ކުރު ސޫރަތްތައް ފެށެނީ މި ސޫރަތުންނެވެ. މި ސޫރަތަށް سُوْرَةُ ق މިނަން ކިއުނީ، އަލިފުބާގެ އެއްވެސް އެހެން އަކުރަކާ ގުޅިފައި ނެތި، މުޅީން ވަކީން އޮތް، އަކުރެއް ކަމުގައިވާ “ق] މި އަކުރުން މި ސޫރަތް ފައްޓަވައިފައި ވާތީއެވެ. އަދި جَابِرُ بْنِ سَمْرَة hގެ އަރިހުން اَلْإِمَامُ مُسْلِم ރިވާކުރެއްވިއެވެ. رَسُولُ اللهِ r، ފަތިސް ނަމާދުގައި سُوْرَةُ ق ކިޔަވައިވިދާޅުވާ ކަމުގައި ވިއެވެ.[191] އަދި ކޮންމެ ހުކުރު ދުވަހަކު، މިންބަރުގައި ހުންނަވައި رَسُولُ اللهِ r މި ސޫރަތް ކިޔަވައިވިދާޅުވި ކަމުގައި ވެސް ވެއެވެ.[192] އަދި ދެ ޢީދު ދެ ނަމާދުގައި ވެސް، ފުރަތަމަ ރަކުޢަތުގައި اَلْحَمْدއަށް ފަހު سُورَةُ ق، ދެވަނަ ރަކުޢަތުގައި اَلْحَمْدއަށް ފަހު سُورَةُ الْقَمَر ކިޔަވައިވިދާޅުވި ކަމުގައި ވެއެވެ.[193] އަދި، الله Iގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅާއި، اَلرَّحْمَنُ މި އިސްމުފުޅު ވެސް މި ސޫރަތުގައި އައިސްފައިވެއެވެ. ފަހެ، މައިގަނޑު ގޮތެއްގައި މި ސޫރަތުގައި ވަނީ، اللهُ Iގެ އެއްކައުވަންތަކަމާއި، ބައެއް ރަސޫލުންނާއި އެ ރަސޫލުންނަށް ދެއްވުނު ރިސާލަތުގެ ވާހަކައެވެ. އަދި އެންމެހައި ޚަލްޤުތަކުން މަރުވުމަށް ފަހު އަލުން ދިރުއްވައި، މަޙްޝަރުކުރެއްވޭނޭ ވާހަކައާއި، އަޅުތަކުން ދުނިޔޭގައި ކުޅަ ޢަމަލުތަކުގެ ޙިސާބުބައްލަވައި އެ ޢަމަލުތަކާ އެކަށޭނަ ޖަޒާ ނުވަތަ ސަޒާ އެބައިމީހުންނަށް ދެއްވޭނޭ ވާހަކައެވެ. ނަރަކަވަންތަވެރީން ނަރަކައަށް، ސުވަރުގެވަންތަވެރީން ސުވަރުގެއަށް ވައްދަވާނޭ ވާހަކައެވެ.[194] ކޮންމެއަކަސް، މި ސޫރަތުގެ ކުރީކޮޅުގައި ވަނީ، މީސްތަކުން މަރުވުމަށް ފަހު އަލުން ދިރުއްވައި، މަޙްޝަރަށް ފޮނުއްވެވޭނޭ ކަމަށް އިންކާރުކުރާ މީހުން، އެ ކަމާ ބެހޭ ގޮތުން ދައްކައި އުޅޭ ވާހަކަތަކެެެވެ. އަދި އުޑާއި ބިން އުފައްދަވައި، އެ އުޑުން ވެހޭ ވާރޭގެ ސަބަބުން ބިމުގައި ހެދި ބޮޑުވާ ގަސްތަކާއި، ވިނަތަކާއި، މޭވާއާއި، ގޮވާމުގެ ބާވަތްތަކާއި، ތަފާތު މައުމެލާމެލިތަކަށް ބަލައި ވިސްނައި ފިކުރުކޮށްފި ނަމަ، އެ ހުރިހައި ތަކެތި އެހައި ފުރިހަމަ ގޮތެއްގައި އުފެއްދެވި إِلٰهُގެ ކަށަކުޅަދުންވަންތަކަމުން މީސްތަކުން މަރުވުމަށް ފަހު އަލުން ދިރުއްވައި މަޙްޝަރުކުރެއްވުމަށް، އެ إِلٰهُ ކުޅަދުންވަންތަވެވޮޑިގެންވާ ކަން ރަނގަޅަށް އެނގޭނޭ ކަމަށް، އެ إِلٰهُ އިޝާރާތްކުރައްވައިފައި ވެއެވެ. އެއަށްފަހު، މި ސޫރަތުގައި ބަޔާންކުރައްވައިފައި ވަނީ، މީސްތަކުންގެ ގާތަށް، اللهُI ފޮނުއްވި ބައެއް ރަސޫލުންގެ ވާހަކައާއި، އެ ރަސޫލުންގެ ރިސާލަތު ދޮގުކުޅަ މީހުން، ނިމިދިޔަ ގޮތުގެ ބިރުވެރި ޚަބަރުތަކެވެ. އެއަށްފަހު، މި ސޫރަތުގައި ވަނީ، އިންސާނާގެ ފުރަތަމަ އުފެދުމާއި، އޭނާގެ ނިމުމާއި، ޤިޔާމަތް ދުވަހުން އޭނާއަށް ދިމާވާނޭ ބިރުވެރި ކަންތައްތަކާއި، ނަރަކައާއި، އެ ތާނގެ ޢަޛާބާއި، ސުވަރުގެއާއި، އެ ތާނގެ ނިޢުމަތްތަކުގެ ވާހަކައެވެ. އަދި ހަމަ އެހެންމެ މުޅި މި ސޫރަތުގައި ވެސް ބަޔާންކުރައްވައިފައިވާ ވާހަކައަކީ، މީސްތަކުން މަރުވުމަށް ފަހު އަލުން ދިރުއްވައި މަޙްޝަރުކުރެއްވުމަށް، اللهُ I ކުޅަދުންވަންތަވެވޮޑިގެންވާ ކަމުގެ ވާހަކައެވެ.[195] އޭގެ އިތުރަށް، މުޝްރިކުން އެ ކުރާ އުނދަގޫތަކާއި ދުއްތުރާތަކަށް ކެއްތެރިވެވަޑައިގެން، މީސްތަކުންނަށް އިސްލާމް ދީނުގެ ދަޢުވަތުދެއްވައި، ނަމާދުކުރައްވައި، އަޅުކަންކުރައްވައި، اللهُ Iއަށް ޛިކްރުކުރެއްވުން މަތީ، ދެމިހުންނެވުމަށް، މި ސޫރަތުގެ ފަހުކޮޅުގައި، رَسُولُ اللهِ rއަށް، އެ إِلٰهُ އިރްޝާދުދެއްވައިފައި ވެއެވެ.[196]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ق މި އަކުރަކީ އަލިފުބާގެ އަކުރުތަކުގެ ތެރެއިން އަކުރެކެވެ. މި އަކުރުގެ މާނައާއި މުރާދު ދެނެވޮޑިގެންވަނީ، ހަމައެކަނި اللهُ Iއެވެ. ދަންނާށެވެ! މި ސޫރަތް ނޫނަސް، އަލިފުބާގެ ވަކި އަކުރުތަކުން ފެށިފައިވާ އެތައް ސޫރަތެއް، ކީރިތި ޤުރްއާނުގައި ވެއެވެ. އިސްވެދިޔަ އުންމަތްތަކާއި ފަހުންއައި އުންމަތްތަކުގެ ޚަބަރުތައް އެ ފޮތުގައި ބަޔާންވެގެންވާ، މާތްކަމާއި އިތުރުކަން ބޮޑު ކީރިތި މޫރިތި ޤުރްއާން ގަންދެއްވައި ހުވާކުރައްވައި، ތިމަން إِلٰهُ ވަޙީކުރައްވަމެވެ. ހަމަކަށަވަރުން، مُحَمَّدُ ނަބިއްޔާއީ އަމާނާތްތެރިވެގެންވާ ރަސޫލެކެވެ. އަދި އެ ނަބިއްޔާގެ މައްޗަށް ބާވައިލެއްވުނު، ކީރިތި ޤުރްއާނުން އެނގި ސާބިތުވަނީ، މީސްތަކުން މަރުވުމަށް ފަހު މަޙްޝަރަށް ފޮނުއްވެވޭނޭ ކަމީ ކަށަވަރު ކަމެއް ކަމެވެ.[197] ދަންނާށެވެ! ބައެއް މުފައްސިރުން ވިދާޅުވެފައިވާ ގޮތުގައި، މާތްވެގެންވާ ޤުރްއާން ގަންދެއްވައި ހުވާގެ ބަސްފުޅު ވަޙީކުރައްވައި، اللهُ I މި އާޔަތުގައި ކަށަވަރުކޮށްދެއްވައިފައި މިވަނީ، އިންޛާރުކުރައްވަނިވި ރަސޫލަކު ކަމުގައި، مُحَمّدٌ r ރަސޫލުކަމައިގެން ފޮނުއްވި ކަމާއި، އެ ރަސޫލާއަކީ ޙައްޤު ތެދު ރަސޫލަކުކަމެވެ.[198]","[190]-  مَوْقِعُ الْمُصْحَفِ الإِْلِكْتُرُونِي التَّعْرِيفُ بِالسُّوَر\n[191]-  صَحِيحُ الإِْمَامِ مُسْلِمٍ\n[192]-  صحيحُ ابن خُزَيمة لِلْإمَامِ أَبِي بَكْرِ مُحَمَّدِ بْنِ إِسْحَاقَ بْنِ خُزَيْمَة بْنِ الْمُغِيرَةَ بْنِ صَالِحِ بْنِ بَكْرِ السُّلَمِي النِّيسَابُورِي\n[193]-  صَحِيحُ الإِْمَامِ مُسْلِمٍ\n[194]-  مَوْقِعُ الْمُصْحَفِ الإِْلِكْتُرُونِي التَّعْرِيفُ بِالسُّوَر\n[195]-  التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[196]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\n[197] - اَلْجَامِعُ لأِحْكَامِ الْقُرْآنِ لِلإمَامِ الْقُرْطُبِي\n[198]-  تَفْسِيرُ الْقُرْآنِ الْعَظِيمِ ِ لِلإْمَامِ الْحَافِظِ ابْنِ كَثِير الدِّمِشْقِي"],["(2) އަދިކިއެއްތަ! اللهُ Iއަށް އުރެދި ކާފިރުވާ މީހުންނަށް، އެ إِلٰهُ ދެއްވަވާނޭ ޢަޛާބެއްގެ ވާހަކައިން ބިރުވެރިކަމުގެ ޚަބަރުދެއްވަވާ ރަސޫލެއްގެ ގޮތުގައި، މީސްތަކުންގެ ތެރެއިން އެބައިމީހުންގެ ގާތަށް، مُحَمَّدٌ r ވަޑައިގަތުމުން، އެ ކަމާ މެދު އަޖައިބުވެ ޙައިރާންވެ ތިބެގެން، އެ ރަސޫލާ ގެންނެވި ރިސާލަތު ދޮގުކުޅަ ކާފިރުން ބުންޏެވެ. اللهُ I، މަލާއިކަތުންގެ ތެރެއިން ރަސޫލަކު ނުފޮނުއްވަވައި މީސްތަކުންގެ ތެރެއިން ރަސޫލަކު ފޮނުއްވެވި ކަމީ ނުހަނު ބޮޑު އަޖައިބެކެވެ.[199] އަދި މަރުވެ ގޮސްފައިވާ މީހުން ދިރުއްވެވޭނޭ ކަމަށް ވިދާޅުވެ، އެ ރަސޫލާ އެ ދައްކަވާ ވާހަކަފުޅަކީ ވެސް މީސްތަކުން އަޖައިބުކުރުވަނިވި ވާހަކަފުޅެކެވެ.","[199]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(3) އަހުރެމެން މަރުވެ، ކަށިފުރޭނި، ވެއްޔަށްވެގެން ދިއުމަށް ފަހު، ޤިޔާމަތް ދުވަހުން އަހުރެމެންގެ ފުރާނަ އަހުރެމެންގެ ހަށިތަކަށް ރައްދުކުރައްވައި، އަލުން ދިރުއްވާނޭ ބަޔަކު ކަމުގައި އަހުރެމެން ވޭހެއްޔެވެ؟ އަދި މަރުވެފައިވާ މީހުން އަލުން ދިރުއްވައި، އައު ޙަޔާތަކަށް ރުޖޫޢަކުރެއްވުމަކީ ވަރަށްވެސް ދުރުގައިވާ ކަމެކެވެ. އަދި ކިއެއްތަ! އެއީ، ހަމަ އެއްގޮތަކަށް ވެސް ވާނޭ ކަމެއް ނޫނެވެ.[200]","[200]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(4) ފަހެ، ކާފިރުންގެ އެ ވާހަކަތަކަށް ރައްދުދެއްވައި، اللهُ I އެންގެވިއެވެ. ހަމަކަށަވަރުން، ބިންގަޑު، އެބައިމީހުންގެ ހަށިތަކުން ކައި އުނިކޮށް ފަނާކުރާ މިންވަރު، ތިމަން إِلٰهُ މޮޅަށް ދެނެވޮޑިގެން ވަމެވެ. އަދި ދުނިޔެއާއި އާޚިރަތުގައި އެބައިމީހުންގެ ކަންތައް ހިނގާނޭ ގޮތް ލިޔެވި ރައްކައުކުރެވިފައިވާ ފޮތެއް، ތިމަން إِلٰهُގެ ޙަޟްރަތުގައި ވެއެވެ. އަދި އެ ފޮތުގައިވާ، އެއްވެސް ކަމަކަށް އުނިއިތުރެއް އަދި ބަދަލެއް ވިއަސް ނާންނާނެތެވެ.[201]","[201]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(5) އަދި ކިއެއްތަ! މީސްތަކުންގެ ގާތަށް، ކީރިތި ޤުރްއާނައިގެން، اللهُ Iގެ ރަސޫލާ مُحَمَّدٌ r ވަޑައިގެންނެވުމުން، އެ ރަސޫލާ ގެންނެވި ފޮތާމެދު އެއްވެސް ވިސްނުމެއް ފިކުރުކުރުމެއް ނެތި، ކާފިރުތަކުން އެ ފޮތާއި އެ ރަސޫލާ ދޮގުކުރިއެވެ. ފަހެ، އެ ޤުރްއާނާ މެދު ކާފިރުންގެ ވާހަކަތައް ތަފާތުވެގެން ވެއެވެ. އެއް ބަޔަކު ބުނީ އެ ޤުރްއާނަކީ ސިޙްރެއް ކަމަށެވެ. އަނެއް ބަޔަކު ބުނީ އެ ޤުރްއާނަކީ ޅެންވެރިއެއްގެ ޅެން ކަމަށެވެ. އަނެއް ބަޔަކު ބުނީ އެއީ ކަހީނުންގެ ފަރާތުން އައިސްފައިވާ ވާހަކަތަކެއް ކަމަށެވެ. އަދި އަނެއް ބަޔަކު ބުނީ، އެ ފޮތަކީ، مُحَمَّدٌ r އަމިއްފުޅަށް ހައްދަވައިގެން ގެންނަވައިފައިވާ އެއްޗެކެވެ.[202]","[202]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(6) މީސްތަކުން މަރުވެ، ކަށިފުރޭނި، ވެއްޔަށްވެގެން ދިއުމަށް ފަހު، ޤިޔާމަތް ދުވަހުން އެބައިމީހުންގެ ފުރާނަ އެބައިމީހުންގެ ހަށިތަކަށް ރައްދުކުރައްވައި، އެބައިމީހުން އަލުން ދިރުއްވަވާނޭ ކަމަށް އިންކާރުކުރާ މީހުން އެ ކަންކަމަށް އެ އިންކާރުކުރަނީ، އެއްވެސް ރެނދެއް ފެޅުމެއް އަދި ޢައިބެއް ވިއަސް ނެތި ނުހަނު ގަދަފަދަ ގޮތެއްގައި ހައްދަވައި އެބައިމީހުންނާ ދިމާ މަތީ ލައްވަވައިފައިވާ ތަނަވަސް އުޑަށް، އެބައިމީހުން ނުބަލާތީހެއްޔެވެ؟ އަދި މަރުވުމަށް ފަހު އަލުން ދިރުއްވަވާނޭ ކަމަށް އެބައިމީހުން އެ އިންކާރުކުރަނީ، ތިމަން إِلٰهُ އެ އުޑު ހައްދަވައި ތަރިތަކުން އެ އުޑު ޒީނަތްތެރިކުރައްވައިފައި ވަނީ ކިހިނަކުން އަދި ކޮންފަދައަކުން ކަމާ މެދު އެބައިމީހުން ވިސްނައި ފިކުރު ނުކުރާތީހެއްޔެވެ؟[203] ޝައްކެއްނެތެވެ. އެ ކަންކަމާ މެދު ބަލައި، ވިސްނައި، ފިކުރުކުރާ ނަމަ، މަރުވުމަށް ފަހު އަލުން ދިރުއްވާނޭ ކަމަށް އެބައިމީހުން އިންކާރެއް ނުކުރީހެވެ.","[203]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(7) އަދި ބިން ފަތުރުއްވައި، މީސްތަކުން ދިރިއުޅުމަށް ފަސޭހަވާނޭ ގޮތަށް، އެ ބިން ހިފެހެއްޓިފައި އޮތުމަށް ޓަކައި، އެ ބިމުގައި އުސް ފަރުބަދަތައް، ތިމަން إِلٰهُ ލެއްވީމެވެ. އަދި ބަލާ މީހުންގެ ހިތަށް އުފައުވެރިކަން ގެނެސްދެނިވި ގޮތުގައި، މައުމެލާމެއްޔާއި، ރިވެތި ގަސްތަކާއި، ތަފާތު ބާވަތްބާވަތުގެ ފަތްޕިލާވެލި، އެ ބިމުގައި، ތިމަން إِلٰهُ ފެޅުއްވީމެވެ.[204]","[204]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(8) ބަޔާންވެދިޔަ އެންމެހައި ތަކެތި އުފައްދަވައި، اللهُ I އެ ތަކެތި އެ ފަދައިން ލެއްވީ، އެ މީހެއްގެ ވެރި إِلٰهُގެ އަމުރުފުޅުތަކަށް ކިޔަމަންތެރިވެ، ކުށްތަކާއި ފާފަތަކުން ތައުބާވެ، އެ إِلٰهُގެ ޙަޟްރަތަށް ރުޖޫޢަވާ ކޮންމެ އަޅަކުމެ، އެ ތަކެއްޗާ މެދު ވިސްނައި ފިކުރުކޮށް، އެ ތަކެތީން ޢިބްރަތާއި ނަސޭހަތް ލިބިގަތުމަށް ޓަކައެވެ.[205]","[205]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(9) އަދި ގިނަގުނަ ބަރަކާތާއި، ފައިދާއާއި، ހެޔޮކަމުން ފުރިގެންވާ ފެނެއް، ތިމަން إِلٰهُ އުޑުން ވެއްސެވީމެވެ. އަދި ގަސްތަކާއި، ވިނަތަކުން ފުރިގެންވާ ބަގީޗާތަކާއި، ކަނޑައި ރައްކައުކުރެވޭ ގޮވާމުގެ އޮއްޓަރު ވެސް، އެ ފެނުގެ ޛަރީޢާއިން، ތިމަން إِلٰهُ ފެޅުއްވީމެވެ. އެއީ، މީސްތަކުންނާއި ޖަނަވާރުތައް ވެސް އެ ތަކެތީން ފައިދާ ލިބިގަތުމަށް ޓަކައެވެ.[206]","[206]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(10) އަދި މަތިމައްޗަށް ނުކުމެފައިވާ އެއްތަކާއި، ބަރިބަރިއަށް ކަދުރުއަޅައި ފުރިފައިވާ ކަދުރު އިހައުތައް ގިނަ އަދި އެހައިމެ ރިވެތިވެފައި ދިގު ކަދުރު ރުއްތައް ވެސް، އެ ފެނުގެ ޛަރީޢާއިން، ތިމަން إِلٰهُ ފެޅުއްވީމެވެ. [207]","[207]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(11) އެ ހުރިހައި އޮއްޓަރުތަކާއި، މޭވާތަކާއި، ތަރުކާރީއާއި، ފަތްޕިލާވެލީގެ ތަފާތު ބާވަތްތައް، اللهُ I އުފެއްދެވީ، އެ إِلٰهُގެ އަޅުތަކުންނަށް ޓަކައިވާ ކާބޯތަކެތީގެ ގޮތުގައެވެ. އަދި ގަސްތަކާއި ވިނަތައް މަރުވެ، ހަނަފަސްވެފައިވާ ރަށްތައް އެ ފެނުގެ ޛަރީޢާއިން، ތިމަން إِلٰهُ ދިރުއްވީމެވެ. އަދި މަޙްޝަރަށް ދިއުމަށް ޓަކައި، މަރުވެފައިވާ މީސްތަކުން އަލުން ދިރިގެން އެބައިމީހުންގެ ކަށްވަޅުތަކުން ނުކުންނާނީ ވެސް، ވާރޭ ވެހުމުން ބިމުން ގަސްތައް ފަޅައިގެން ނުކުންނަ ފަދައިންނެވެ.[208] ދަންނާށެވެ! ނުހަނު ގަދަފަދަކޮށް އަދި އެހައިމެ ފުރިހަމައަށް އުޑު ހައްދަވައި އެއްވެސް ތަނބަކާނުލައި އެ އުޑު އުފުއްލަވައި ތަރިތަކުން އެ އުޑު ޒީނަތްތެރިކުރެއްވީ، اللهُ Iއެވެ. އަދި ބިން ފަތުރުއްވައި، ތަނަވަސްކުރައްވައި، އެ ބިމަށް ވާރޭ ވެއްސަވައި، އެ ފެނުގެ ޛަރީޢާއިން ވިނަތަކާއި ގަސްގަހާގެހި އެ ބިމުން ފަޅުއްވަނީ، اللهُ Iއެވެ. އަދި މި ނޫނަސް ކައުނުގައިވާ އެންމެހައި ތަކެތި ހައްދަވައި ނުހަނު ފުރިހަމަ ނިޒާމެއްގެ ދަށުން، ކައުނުގެ ހުރިހައި ކަމެއް ހިންގަވައި ބަލަހައްޓަވަނީ، اللهُ Iއެވެ. އަދި އެ ހުރިހައި ތަކެއްޗާއި ކަންކަމަކީ، އެ إِلٰهُގެ އެއްކައުވަންތަކަމާއި، ކަށަކުޅަދުންވަންތަކަމާއި، ތަނަވަސް ޢިލްމުފުޅާއި، ޙިކްމަތްވަންތަކަމުގެ މައްޗަށް ހެކިދެނިވި ކަންތައްތަކެވެ. ވީމާ، މީސްތަކުން މަރުވުމަށް ފަހު، ދެވަނަ ފަހަރަށް ދިރުއްވައި މަޙްޝަރުކުރައްވައި، ދުނިޔޭގައި އެބައިމީހުން ކުޅަ ޢަމަލުތަކުގެ ޙިސާބުބެއްލެވުމަކީ، މަރުވެފައިވާ ބިމަށް ދިރުންދެއްވައި، އެ ބިމުން ވިނަތަކާއި ގަސްތައް ފެޅުއްވުމަށް ކުޅަދުންވަންތަ اللهُ Iއަށް ނުހަނު ފަސޭހަފުޅުވާނޭ ކަމެއް ކަން، ސަލާމަތް ބުއްދި ލިބިގެންވާ، ކޮންމެ މީހަކަށް ވެސް އެގޭނެތެވެ.[209]","[208]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[209]-  تَفْسِيرُ تَيْسِيرِ الْكَرِيمِ الرَّحْمَنِ لِلإْمَامِ عَبْدِ الرَّحْمَنِ السَّعْدِي"],["(12) އޭ ރަސޫލާއެވެ! އަދި، އިބަ ރަސޫލާގެ ރަސޫލުކަން ދޮގުކުރި ކާފިރުންގެ ކުރީން، ދުނިޔޭގައި އުޅުނު ބަޔަކު ކަމުގައިވާ، نُوحُ uގެ ޤައުމުގެ ކާފިރުންނާއި، اَلرَّسُّގެ އަހްލުވެރީންގެ ތެރެއިން ކާފިރުވި މީހުންނާއި، ޘަމޫދު ބާގައިގެ ކާފިރުން ވަނީ، اللهُ I އެބއިމީހުންގެ ގާތަށް ފޮނުއްވި ރަސޫލުން ދޮގުކޮށްފައެވެ. ދަންނާށެވެ! اَلرَّسُّ މި ނަން ކިޔަނީ ކޮނެފައި ހުންނަ ވަޅުވަޅަށެވެ! اَلرَّسُّގެ މީހުންނަކީ ބޮޑު ވަޅެއްގެ ކައިރީގައި ދިރިއުޅުނު ބަޔަކު ކަމުގައި ރިވާވެގެން ވެއެވެ. ޘަމޫދު ބާގައިގެ މީހުންނަކީ، صَالِحُu ގެ ޤައުމުގެ މީހުންނެވެ.[210] صَالِحُ uގެ ޤައުމުގެ މީހުން ދިރިއުޅުނީ، މިހާރު މި އޮތް ސަޢޫދީ އެރޭބިއާގެ ހުޅަނގު އުތުރުގައި އޮންނަ ރަށެއް ކަމުގައިވާ، اَلْعُلَا މި ނަން ކިއޭ ހިސާބުގައެވެ. އިދާރީ ގޮތުން اَلْعُلَاއަކީ، اَلْمَدِينَةُ الْمُنَوَّرَةގެ އަމީރުގެ ބެއްލެވުމުގެ ދަށުގައިވާ ރަށްތަކުގެ ތެރޭގައި ހިމެނޭ ރަށެކެވެ.","[210]-  تَفْسِيرُ جامِعِ الْبَيَانِ لِلإْمَامِ مُحَمَّدِ بنِ جَرِيرِ الطَّبَرِي"],["(13) އަދި ޢާދު ބާގައިގެ ކާފިރުންނާއި، ފިރްޢައުނާއި، އޭނާގެ ޤައުމުގެ މީހުންނާއި، لُوطُ uގެ ޤައުމުގެ ކާފިރުން ވެސް ވަނީ، އެބައިމީހުންގެ ގާތަށް، اللهُ I ފޮނުއްވި ރަސޫލުން ދޮގުކޮށްފައެވެ. ދަންނާށެވެ! ޢާދު ބާގައިގެ މީހުންނަކީ، هُودُ uގެ ޤައުމުގެ މީހުންނެވެ. ފިރޢައުނަކީ، مُوسَى uގެ ރިސާލަތު ދޮގުޅަ މިޞްރުގެ ރަސްގެފާނެވެ. لُوطُ u ފޮނުއްވެވުނީ، ޖޯރޑަންގެ ރަށްތަކުގެ ތެރެއިން ސަދޫމާއި އެ ރަށުގެ ވަށައިގެން އުޅުނު މީހުންގެ ގާތަށެވެ. لُوطُ u އަކީ، إِبْرَاهِيمُ uގެ އަޚާގެ ދަރިކަލުންނެވެ.[211]","[211]-  التَّارِيخُ لِلإْمَامِ مُحَمَّدِ بنِ جَرِيرِ الطَّبَرِي"],["(14) އަދި أَيْكَة މި ނަން ކިއުނު ރަށުގެ ކާފިރުންނާ އަދި تُبَّعُގެ ޤައުމުގެ ކާފިރުން ވެސް ވަނީ، اللهُ I އެބައިމީހުންގެ ގާތަށް ފޮނުއްވި ރަސޫލުން ދޮގުކޮށްފައެވެ. ދަންނާށެވެ! ބަޔާންވެދިޔަ ހުރިހައި ޤައުމެއްގެ ކާފިރުން ވެސް ވަނީ އެބައިމީހުންގެ ގާތަށް ފޮނުއްވި ރަސޫލުން ދޮގުކޮށްފައެވެ. އެހެންކަމުން، އެ ފަދަ ކާފިރުންގެ މައްޗަށް ފޮނުއްވާނޭ ކަމަށް، اللهُ I ވަޢުދުކުރެއްވި ކޯފާއާއި ބިރުވެރިކަމުން ފުރިގެންވާ ޢަޛާބު އެ އެންމެންނަށް ޙައްޤުވީއެވެ. ދަންނާށެވެ! أَيْكَةُއަކީ، شُعَيْبُ u ރަސޫލުކަމައިގެން ފޮނުއްވެވުނު ރަށެވެ. تُبَّعُގެ ޤައުމުގެ މީހުންނަކީ ޔަމަނު ކަރައިގެ ޙިމްޔަރު ވަންހައިގެ މީހުންނެވެ.[212]","[212] - اَلْبِدَايَة وَالنِّهَايَة لِلإمَامِ الْحَافِظِ ابْنِ كَثِير الدِّمِشْقِي"],["(15) ފަހެ، އިންސާނާ މަރުވުމަށް ފަހު އަލުން ދިރުއްވުމަށް، ތިމަން إِلٰهُ ކުޅަދުންވަންތަވެވޮޑިނުގަންނަވާނީ، ފުރަތަފަހަރު އެ އިންސާނާ އުފައްދަވައި ޚަލްޤުކުރެއްވުމުގައި، ތިމަން إِلٰهُ ވަރުބަލިފުޅުވެވޮޑިގަންނަވައި، އެ ކަމަށް ކުޅަދުންވަންތަވެވޮޑިނުގެންނެވި ނަމަ ނޫންހެއްޔެވެ! ޝައްކެއްނެތެވެ. އެ އިންސާނާގެ އެއްވެސް ނިޝާނެއް އަދި އެއްވެސް ތަނެއްގައި އޭނާގެ ވާހަކަ ވެސް ދެކެވިފައި ނުވާ އެތަކެއް ޒަމާން ވޭތުވެފައި ވަނިކޮށް، ކުޑަވެސް އުނދަގޫ ކަމެއް ނެތި، ނެތުމުގެ ތެރެއިން އެ އިންސާނާ އުފައްދަވައި ވުޖޫދަށް ނެރުއްވީ، ތިމަން إِلٰهއެވެ. ކަން މިހެން ހުރުމާ އެކު ވެސް، ކާފިރުން އެ ވަނީ، މީސްތަކުން މަރުވެ ފަނާވުމަށް ފަހު، އެބައިމީހުން އަލުން އުފައްދަވައި ޚަލްޤުކުރައްވައި، މަޙްޝަރުކުރައްވާނޭ ކަމާ މެދު ޝައްކު އުފެދި، ނުހަނު ބޮޑު ޙައިރާންކަމެއްގެ ތެރޭގައެވެ.[213]","[213]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(16) އަދި ހަމަކަށަވަރުން، ތިމަން إِلٰهُ އިންސާނާ ހެއްދެވީމެވެ. އަދި އޭނާގެ ހިތާހިތާ އޭނާ ދައްކާ ވާހަކަތަކާއި، އޭނާގެ ހިތުތެރެއަށް ވަދެނުކުމެވާ އެންމެހައި ޚިޔާލުތަކާއި، ފިކުރުތަކާއި، ކަންތައްތައް، ތިމަން إِلٰهُ ދެނެވޮޑިގެންވަމެވެ. އަދި އޭނާގެ ކަނދުރާގައިވާ، ހިތާއި ސިކުނޑިއާގުޅޭ މައިނާރަށްވުރެން ވެސް، އޭނާއާގާތުގައި، ތިމަން إِلٰهُ ވޮޑިގެންވަމެވެ. [214]","[214]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(17) އިންސާނާގެ ޢަމަލުތައް ލިއުއްވުމާ ޙަވާލުކުރެއްވިގެންވާ ދެ މަލާއިކަތުން އޭނާގެ ޢަމަލުތައް ލިއުއްވާ ހިނދު، އެއް މަލާއިކަތަކު އޭނާގެ ކަނާތް ފަރާތުގައި އަދި އަނެއް މަލާއިކަތާ އޭނާގެ ވާތް ފަރާތުގައި ތިއްބަވަތެވެ.[215] ދަންނާށެވެ! ކަނާތް ފަރާތުގައި ތިއްްބަވާ މަލާއިކަތާ ލިއުއްވަނީ އިންސާނާ ކުރާ ހެޔޮ ކަންތައްތަކެވެ. ވާތް ފަރާތުގައި ތިއްބަވާ މަލާއިކަތާ ލިއުއްވަނީ އޭނާ ކުރާ ނުބައި ކަންތައްތަކެވެ.[216]","[215]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[216]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(18) އޭނާ ބުނާ ކޮންމެ ބަހެއް ލިއުއްވައި ރައްކައުކުރައްވައި ބެލެހެއްޓެވުމަށް ޓަކައި އޭނާގެ ކައިރީގައި މަލާއިކަތަކު ޙާޟިރުވެވަޑައިގެން ނުހުންނަވާ އެއްވެސް ވަގުތެއްގައި އޭނާއަކަށް ކިތަންމެ ކުޑަ ހެޔޮ ބަހެއް އަދި ނުބައި ބަހެއް ވިއަސް ނުބުނެވޭނެތެވެ.[217] އަދި އިންސާނާގެ ހުރިހައި ކަމެއް، اللهُ I މޮޅަށް ދެނެވޮޑިގެން ވުމާއެކު ވެސް، އެ އިންސާނާ ކުރާ ކަންތައްތަކާއި ބުނާ ބަސްތައް އެ ދެ މަލާއިކަތުން ލިއުއްވައި، ރައްކައުކުރައްވައި، ބަލަހައްޓަވަނީ، އެ ދެ މަލާއިކަތުން ލިއުއްވާ ފަތް ޤިޔާމަތް ދުވަހުން އެ މީހަކާ ޙަވާލުކުރެއްވުމަށް ޓަކައެވެ.[218]","[217]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[218]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(19) އަދި އިންސާނާގެ ގާތަށް މަރުގެ ސަކަރާތާއި މަރުގެ އުދަގޫތައް ޙައްޤު ގޮތުގައި އަންނަހުއްޓެވެ. ދެން އެ ހިނދު، އެ މަރަށް ފިލައިގެން ދާނޭ އެއްވެސް ތަނެއް އެ އިންސާނާއަކަށް ނުވާނެތެވެ. އޭ اللهُ I ހަނދުމަނުކޮށް ޣާފިލުކަން މަތީގައި އުޅުނު އިންސާނާއެވެ! އެ މަރެއްގެ ކޫޒުން ބޯން، ކަލެއަށް ޖެހިފައިވާ ތިޔަ މަރަކީ، އެ މަރާ ދުރަށް ގޮސް، ފިލާން ކަލޭ އުޅުނު މަރެވެ.[219]","[219]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(20) އަދި މަރުވެގޮސްފައިވާ އެންމެހައި މީސްތަކުން މަޙްޝަރުކުރެއްވުމަށް ޓަކައި، إِسْرَافِيلُ u ދެވަނަ ފަހަރަށް ތާޅަފިލި ފުމެލައްވާނެތެވެ. އެ ކަން ހިނގާނީ ޤިޔާމަތް ޤާއިމުވާ ދުވަހުންނެވެ. އެއީ، އެ ދުވަސް އަންނާނޭ ކަމަށް، اللهُ I ވަޢުދުކުރައްވައިފައިވާ ދުވަހެވެ. އަދި ކާފިރުންނާއި އުރެދުންތެރީންނަށް، اللهُ Iގެ ޙަޟްރަތުން ކޯފާއާއި ޢަޛާބުން ފުރިގެންވާ ވަޢީދުގެ ބަސްފުޅުތައް އަންނަ ދުވަހެވެ. ފަހެ، އެ ހުރިހައި ކަމެއް ހިނގާނޭ ކަމީ ހަމަ ކަށަވަރު ކަމެކެވެ.[220]","[220]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(21) އަދި ކޮންމެ އިންސާނަކުމެ މަޙްޝަރުގެ މައިދާނަށް އަންނަހުށީ ދެ މަލާއިކަތުންނާ އެކުގައެވެ. އެއް މަލާއިކަތަކީ، މަޙްޝަރުގެ ބިމަށް އޭނާ ލަވައިގެންދަވާނޭ މަލާއިކަތެކެވެ. އަނެއް މަލާއިކަތަކީ، ދުނިޔޭގައި އޭނާ ކުޅަ ހެޔޮ ކަންތައްތަކާއި ނުބައި ކަންތައްތަކުގެ މައްޗަށް، ހެކިދެއްވާނޭ މަލާއިކަތެކެވެ.[221]","[221]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(22) ޤިޔާމަތް ދުވަހުން، މަޙްޝަރުގެ ބިމަށް ލަވައިގެންދެވޭ އިންސާނާއަށް ބުނެވޭނެތެވެ. އޭ އިންސާނާއެވެ! ހަމަކަށަވަރުން، ދުނިޔޭގެ އަރާމާއި، މަޖަލާއި، ޝަހުވަތުގައި ޖެހި، ތިބާއަށް މިއަދު ތިޔަ ފެންނަމުންދާ ކަންތައްތަކާ މެދު ޣާފިލުވެ، މި އަދަށް ޓަކައި ތައްޔާރު ނުވެހުރި މީހަކު ކަމުގައި ތިބާ ވީކަން ކަށަވަރެވެ. ފަހެ، ދުނިޔޭގައި އުޅުނު އިރު ތިބާގެ ލޮލާއި، ތިބާގެ ހިތުގައި ލެވުނު ޣާފިލުކަމުގެ ފަރުދާ ތިޔަ ވަނީ، ކަޝްފުކުރައްވައި އެ ކަންތައްތައް ތިބާއަށް، ތިމަން اللهُ ދައްކަވައިފައެވެ. ވީމާ، މިއަދު ތިބާގެ ކިބަޔަކު ޣާފިލުކަމެއް ނެތެވެ. އަދި މިއަދު ތިބާގެ ލޮލަކީ ނުހަނު ތޫނު ލޮލެކެވެ. އެހެންކަމުން، ހުރިހައި ކަމަކާއި ހުރިހައި އެއްޗެއް، ތިޔަ ހުރީ ނުހަނު ސާފުކޮށް ފެންނާށެވެ. ދުނިޔޭގައި ތިބާއަށް ދެވުނު ޚަބަރުތަކުގެ ތެދުކަން ފެނި، މިހާރު ތިޔަ ޔަޤީންވަނީއެވެ.[222]","[222]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(23) އަދި ދުނިޔޭގައި އިންސާނާ އުޅުނު އިރު އޭނާއާ އެކުގައި އުޅުއްވައި، އޭނާގެ ޢަމަލުގެ ފަތް ލިޔުއްވައި ބެލެހެއްޓެވުމާ ޙަވާލު ކުރެއްވުނު މަލާއިކަތާ، ޤިޔާމަތް ޤާއިމުވާ ދުވަހުން ވިދާޅުވާނެތެވެ. އަޅުގަނޑުގެ އަތުގައި މިވަނީ އޭނާގެ ޢަމަލުގެ ފަތެވެ. އޭނާގެ ފަތް މިވަނީ، އެއަށް އެއްވެސް އުނިއިތުރެއް ނުގެނެސް، ނުހަނު ފުރިހަމައަށް ތައްޔާރުކުރެވި، ރައްކައުތެރިކުރެވި، ޙާޟިރުކުރެވިފައެވެ.[223]","[223]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(24) ކޮންމެ އިންސާނަކުމެ މަޙްޝަރުގެ މައިދާނަށް ލަވައިގެންދަވާ މަލާއިކަތާއާއި، ދުނިޔޭގައި އޭނާ ކުޅަ ހެޔޮ ކަންތައްތަކާއި ނުބައި ކަންތައްތައް ލިއުއްވައި ބަލަހައްޓަވައި، އެ ކަންކަމުގެ މައްޗަށް ހެކިދެއްވާ މަލާއިކަތާއާ ދެ މަލާއިކަތުންނަށް ޤިޔާމަތް ދުވަހުން، اللهُ I އަންގަވާނެތެވެ. ދުނިޔޭގައި އުޅުނު އިރު، اللهُ Iގެ އެއްކައުވަންތަކަން ޤަބޫލުނުކޮށް، ކާފިރުވެ، ޙައްޤާ ދެކޮޅުހަދައި، ގޮތް ދޫނުކޮށް އުޅުނު ކޮންމެ މީހަކު ނަރަކައަށް އެއްލަވައިލައްވާށެވެ![224]","[224]-  الْمُخْتَصَرُ فِي التَّفْسِيِر مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(25) އަދި އެ ފަދަ ކޮންމެ މީހަކީ، އެ މީހަކަށް، اللهُ I ދެއްވި މުދަލުން އަދާކުރާން ޖެހޭ ޙައްޤު އަދާނުކުރާ، ހެޔޮ ކަންތައްތައް މަނާކުރުން ގިނަ، اللهُ Iގެ އަޅުތަކުންގެ މައްޗަށް އަނިޔާވެރިވާ މީހަކު ވެސް މެއެވެ. އަދި، އެ إِلٰهُ ބާވައިލެއްވި ޝާރީޢަތުގެ އިމުން ބޭރުވެ، އެ إِلٰهُ ބާވައިލެއްވި ފޮތުގައިވާ ޚަބަރުތަކާއި، ވަޢުދުގެ ބަސްފުޅުތަކާއި، ވަޢީދުގެ ބަސްފުޅުތަކާއި، އެ إِلٰهُގެ ދީނާ މެދު ޝައްކުކުރާ މީހަކު ވެސް މެއެވެ.[225] ވީމާ، އޭނާ ނަރަކައަށް އެއްލަވައިލައްވާށެވެ!","[225]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(26) އޭނާއަކީ، އޭނާ ކުރި އަޅުކަމުގައި، اللهُ Iއާ އެކު އެހެނިހެން ފަރާތްތައް ބައިވެރިކޮށް، އެ إِلٰهُ ފިޔަވައި އެހެނިހެން ފަރާތްތަކަށް އަޅުކަންކުރި މީހާއެވެ. ވީމާ، ތިޔަ ދެ މަލާއިކަތުން، އޭނާ ނަރަކައިގެ ގަދަފަދަ ޢަޛާބުގެ ތެރެއަށް އެއްލަވައިލައްވާށެވެ![226]","[226]-  الْمُخْتَصَرُ فِي التَّفْسِيِر مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(27) އަދި ދުނިޔަވީޙަޔާތުގައި އޭނާއާ އެކުގައި އުޅުނު ޝައިޠާނާ، ޤިޔާމަތް ދުވަހުން، އޭނާގެ ކިބައިން ބަރީއަވެ ހުރެ، اللهُ Iގެ ޙަޟްރަތުގައި ދަންނަވާނެތެވެ. އޭ އަޅަމެންގެ ވެރި رَبّއެވެ! އޭނާ މަގުފުރެއްދީ މި އަޅާއެއް ނޫނެވެ. އަދި އެހެނެއްކަމަކު، ތެދުމަގާ ނުހަނު ދުރުގައި އޭނާ ވީއެވެ. އަދި އޭނާވީ ބޮޑުވެގެންވާ މަގުފުރެދުމެއްގައި، ހައްޤާ ނުހަނު ދުރުގައި ވެސް މެއެވެ.[227]","[227]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(28) އެ ހިނދު، اللهُ I ވަޙީކުރައްވާނެތެވެ. ޙިސާބުބައްލަވައި ޖަޒާއާއި ސަޒާ ދެއްވުމުގެ ވަގުތު އައުމުން، ތިމަން إِلٰهُގެ ޙަޟްރަތުގައި ތިޔަބައިމީހުން ދެބަސްވެ އަރައިރުން ނުވާށެވެ! އެހެނީ ހަމަކަށަވަރުން، މީސްތަކުންގެ ގާތަށް، ތިމަން إِلٰهُ ފޮނުއްވި ރަސޫލުން ވަނީ، ތިމަން إِلٰهއަށް އުރެދި ކާފިރުވާ މީހުންނަށް، ޤިޔާމަތް ދުވަހުން ހުންނާނޭ ގަދަފަދަ ޢަޛާބުގެ ވާހަކައިން ބިރުވެރިކަމުގެ ޚަބަރު ދެއްވައިފައެވެ. އަދި އެ ފަދަ މީހުންނަށް ހުރި، ގަދަފަދަ ކޯފާއާއި، ޢަޛާބުގެ ވަޢީދު ބަސްފުޅު ވަނީ، އިސްވެ ގޮސްފައެވެ. އަދި އެ ހުރިހައި ކަމެއްމެ ވަނީ ދުނިޔެ މަތީގައި ތިޔަބައިމީހުންނަށް އަންގަވައި ނިންމަވައިފައެވެ. ވީމާ، ތިޔަ އަރައިރުމުން މިއަދު ތިޔަބައިމީހުންނަށް ކުރާނޭ އެއްވެސް ފައިދާއެއް ނެތެވެ.[228]","[228]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(29) ތިމަން إِلٰهُ ފޮނުއްވި ވަޢީދުގެ ބަސްފުޅު، ތިމަން إِلٰهُގެ ޙަޟްރަތުގައި ބަދަލުވުމެއް ނެތެވެ. އަދި ކާފިރުތަކުންނަށް ޢަޛާބުދެއްވުމަށް، ތިމަން إِلٰهُ ކުރެއްވި ވަޢުދުފުޅާ ޚިލާފުވެވޮޑިގެންނެވުމެއް ވިއަސް ނެތެވެ. އަދި އަޅުތަކުން ކޮށްފައިވާ ހެޔޮކަންތައްތައް އުނިކުރައްވައި، އެބައިމީހުންގެ މައްޗަށް އަނިޔާވެރިވެވޮޑިގެންނެވުމެއް، ތިމަން إِلٰهُގެ ޙަޟްރަތުގައި ނުމެ ވޭމެއެވެ. އަދި އަޅުތަކުން ނުކުރާ ނުބައި ކަމެއް އެބައިމީހުން ކުރި ކަމެއް ކަމުގައި ލިއުއްވައި، އެބައިމީހުންގެ މައްޗަށް އަނިޔާވެރިވެ ވޮޑިގެންނެވުމެއް ވިއަސް ނުވެއެވެ. އަދި ކިއެއްތަ! އެބައިމީހުންނަށް ދެއްވޭނީ، އެބައިމީހުން ކުޅަ ޢަމަލަކާ އެކަށޭނަ ގޮތުން، އެބައިމީހުންނަށް ލިބުން ޙައްޤު ޘަވާބެވެ. ނުވަތަ އެބައިމީހުންނަށް ލިބުން ޙައްޤު ޢަޛާބެވެ.[229]","[229]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(30) އޭ ރަސޫލާއެވެ! ނަރަކައަށް، ތިމަން إِلٰهُ ވަޙީކުރައްވާނޭ ޤިޔާމަތް ދުވަހުގެ ވާހަކައިން، ބިރުވެރިކަމުގެ ޚަބަރު، އިބަ ރަސޫލާ މީސްތަކުންނަށް ދެއްވާށެވެ! އެ ދުވަހުން، ނަރަކައަށް، ތިމަން إِلٰهُ ވަޙީކުރައްވާހުށީމެވެ. ތިޔަ ނަރަކަ ފުރިއްޖެހެއްޔެވެ؟ އަދި އެ ނަރަކަ ދަންނަވާނެތެވެ. މި ނަރަކައަށް ވައްދަވާނޭ ކާފިރު ޖިންނީންނާއި އިންސީން، އިތުރަކަށް ދެނެއް ނެތްތޯއެވެ؟ މި ނަރަކައަށް ވައްދަވާނޭ ބަޔަކު ތިބި ނަމަ އަދި ވެސް އިތުރަށް ވައްދަވާށެވެ![230] ދަންނާށެވެ! ނަރަކައިގައިވާ ކޮންމެ ގެއަކާއި، ކޮންމެ ހިލިހިލާއަކާއި، ކޮންމެ ޗާބޫކަކާއި، ކޮންމެ ފޮށްޓެއްގައި ވެސް، އޭގެ ވެރި މީހާގެ ނަން ލިޔެވިފައިވާނެތެވެ. އަދި ނަރަކައިގެ ބަނޑޭރީންނަށް އެއިން ކޮންމެ މީހަކުމެ، ވަކިވަކީން އެނގިވަޑައިގަންނަވާނެތެވެ. ވުމާއެކު، އެ ތާނގެ ބަނޑޭރީން ތިއްބަވާނީ، އެ ތަނެއްގެ ނުވަތަ އެ އެއްޗެއްގެ ވެރިޔާ ނަރަކައަށް ވަންނަންދެން އެ މީހެއްގެ އިންތިޒާރުގައެވެ. ދެން އެ ހުރިހައި ތަންތަނާއި ތަކެތީގެ ވެރީން ނަރަކައަށް ވަދެ ނިމުމުން، ނަރަކައިގެ ބަނޑޭރީން ވިދާޅުވާނެތެވެ. ފުދިއްޖެއެވެ. ފުދިއްޖެއެވެ. ދެން އެއަށްފަހު، ނަރަކަ ބަންދުވެ އެ ތާނގެ އަހްލުވެރީންނައިގެން އެ ނަރަކަ އެއްފަރާތްވާނެތެވެ.[231]","[230]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[231]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(31)އަދި، اللهُ I އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ ރައްކައުތެރިވެ، އެ إِلٰهއަށް ބިރުވެތިވެ، ތަޤްވާވެރިވި މީހުންނަށް ޓަކައި އެބައިމީހުންނާ ދުރުނޫން ހިސާބަކަށް ސުވަރުގެ ގާތްކުރެއްވޭހުއްޓެވެ. އަދި، އޭގެއިތުރަށް އެބައިމީހުންނަށް ޓަކައި އެ ތާނގައި ތައްޔާރުކުރެއްވިފައިވާ ގިނަގުނަ ނިޢުމަތްތައް، އެހައި ގާތުން ފެނުމުން، އެބައިމީހުންގެ އުފަލާއި ހިތްހަމަޖެހުން އިތުރުވެގެން ދާނެތެވެ.[232]","[232]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(32) އަދި ސުވަރުގެވަންތަވެރީންނަށް އެންގެވޭނެތެވެ. އޭ اللهُ Iއަށް ބިރުވެތިވެ ތަޤްވާވެރިވި މީހުންނޭވެ! މިއީ، ތިޔަބައިމީހުންނަށް ދެއްވުމަށް، އެ إِلٰهُ ވަޢުދުކުރެއްވި ސުވަރުގޭގެ ނިޢުމަތްތަކެވެ. މިއީ، اللهُ Iގެ ޙަޟްރަތަށް ގިނަގިނައިން ރުޖޫޢަވެ ތައުބާވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ ރައްކައުތެރިވާ ކޮންމެ އަޅަކަށް ވެސް ދެއްވުމަށް، އެ إِلٰهُ ވަޢުދުކުރެއްވި ސުވަރުގެއެވެ. މި ނިޢުމަތްތައް ހުރީ، اللهُ Iގެ އަމުފުޅުތަކަށް ރައްކައުތެރިވެ، ފާފަތަކުން ދުރުވެ އެއްކިބާވެގެންވާ ކޮންމެ އަޅަކަށެވެ.[233]","[233]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(33) އެ ނިޢުމަތްތައް ހުންނާނީ، ދުނިޔޭގައި އުޅުނު އިރު ރަޙްމާނުވަންތަ اللهُ I ނޫން އެހެން އެއްވެސް ފަރާތަކަށް ތިމާ ނުފެންނަ ތާނގައި، އެ إِلٰهއަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވާ ކޮންމެ މީހަކަށެވެ. އަދި، އެ إِلٰهُ ދެކެދެކެހުރެ އަޅުކަންކުރާ ފަދައިން އަޅުކަންކުރުން މަތީ ދެމިހުރުމާ އެކު، ފާފަތަކުން ސަލާމަތްވެ، ތައުބާވެގެންވާ ހިތަކައިގެން، اللهُ Iގެ ޙަޟްރަތަށް އައި ކޮންމެ މީހަކަށެވެ.[234]","[234]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(34) ބަޔާންވެދިޔަ ފަދައިން، ދުނިޔޭގައި ޢަމަލުކުޅަ މީހުންނަށް ޤިޔާމަތް ދުވަހުން އެންގެވޭނެތެވެ. ހުރިހައި ނުބައިކަމަކާއި، ގެއްލުމަކާއި، ހިތްނުރުހޭކަމަކުން ސަލާމަތްވެ ރައްކައުތެރިވެގެންވާ ޙާލު، އަމާންކަމާ އެކު ތިޔަބައިމީހުން އެ ސުވަރުގެއަށް ވަންނާށެވެ! މިއަދަކީ، އެއްވެސް ނިމުމެއްނެތި އަބަދުގެއަބަދަށް އެ ސުވަރުގޭގައި ދެމިތިބުމުގެ ދުވަހެވެ.[235]","[235]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(35) އެ ސުވަރުގޭގައި އެބައިމީހުން އެދޭހައި ނިޢުމަތްތަކެއް މެދުކެނޑުމެއް ނެތި އެބައިމީހުންނަށް ލިބިލިބި ހުންނަ ހުއްޓެވެ. އަދި، ތިމަން إِلٰهُގެ ޙަޟްރަތުގައި އެބައިމީހުންނަށް ޓަކައި އިތުރު ނިޢުމަތްތައް ވެސް ވެއެވެ. އެއީ، ދުވަހަކު ވެސް، އެއްވެސް މީހެއްގެ ޚިޔާލަށް ނާންނަ، އެއްވެސް ލޮލަކުން ދެކެފައި ނުވާ އެއްވެސް ކަންފަތަކުން އެ ފަދަ ނިޢުމަތެއްގެ އަޑު ވެސް އަހައިފައި ނުވާ ނިޢުމަތްތަކެވެ. އަދި އޭގެ އިތުރަށް، اللهُ Iގެ ދީދާރުފުޅު އެބައިމީހުންނަށް ދެއްކެވޭނެތެވެ.[236]","[236]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(36) އަދި މައްކާގެ މުޝްރިކުންގެ ކުރީން ދުނިޔޭގައި އުޅެފައިވާ އުންމަތްތަކުގެ ތެރެއިން ކިތައްކިތައް އުންމަތުގެ ކާފިރުން ވެސް، ތިމަން إِلٰهُ ހަލާކުކުރެއްވީންހެއްޔެވެ؟ ފަހެ ހަމަކަށަވަރުން، ތިމަން إِلٰهُ ހަލާކުކުރެއްވި އުންމަތްތަކުގެ ކާފިރުންވީ މައްކާގެ ކާފިރުންނަށް ވުރެން ބާރުގެ ގޮތުން މާގަދަފަދަ ބަޔަކު ކަމުގައެވެ. އެހެންކަމުން، އެބައިމީހުން ރަށްރަށަށް ދަތުރުފަތުރުކޮށް، މަސައްކަތްކޮށް، ވިޔާފާރިކޮށް، ގޯތިގެދޮރު ޢިމާރާތްކޮށް، ރަށްރަށް ބިނާކޮށް، ޢިމްރާނީ ކުރިއެރުން ހޯދިއެވެ. ނަމަވެސް، اللهُ Iގެ ޢަޛާބު އައިސް އެ ކާފިރުންނާ ކުރިމަތިވީ ހިނދު، އެ إِلٰهُގެ ޢަޛާބުން ސަލާމަތްވުމަށް ޓަކައި ފިލާން ދާނޭ ތަނެއް އެބައިމީހުންނަށް ފެނުނުހެއްޔެވެ؟ ފަހެ، އެ إِلٰهُގެ ޢަޛާބުން މިންޖުވެ، ސަލާމަތްވެވޭނޭ އެއްވެސް މަގެއް އެއިން އެއްވެސް ބަޔަކަށް ނުފެނުނެވެ.[237]","[237]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(37) ހަމަކަށަވަރުން، އިސްވެދިޔަ އުންމަތްތަކުގެ ކާފިރުންތައް ހަލާކުކުރައްވަވައި ނެތިކުރެއްވިއެވެ. ފަހެ، ހެޔޮ ނުބައި ވަކިކުރާން އެނގޭ ފަދަ ބުއްދިއެއް ހުރި ހިތެއްވާ ކޮންމެ މީހަކަށް ނުވަތަ ޣާފިލުކަމުގެ ނިދީން ހޭލައި ޙާޟިރު ހިތަކައިގެން ހުރެ ރަނގަޅަށް ކަނުލައި އަހައިފި ކޮންމެ މީހަކަށްމެ ޢިބްރަތާއި ނަސޭހަތުންފުރިގެންވާ ފިލާވަޅުތަކެއް، އެ ކަންކަމުގައި ވާކަން ކަށަވަރެވެ.[238]","[238]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(38) އަދި ހަމަކަށަވަރުން، އެސްފިޔަޖަހައިލާހައި ހިނދުކޮޅެއްގެ ތެރޭގައި އުޑުތަކާއި ބިމާ އަދި އެ ދެމެދުގައިވާ އެންމެހައި ތަކެތި ހެއްދެވުމަށް، ތިމަން إِلٰهُ ކުޅަދުންވަންތަވެވޮޑިގެންވުމާ އެކު ވެސް، ހަ ދުވަހުގެ ތެރޭގައި، ތިމަން إِلٰهُ، އެ ތަކެތި ހެއްދެވީމެވެ. އަދި އެ ތަންތަނާއި އެ ތަކެތި ހެއްދެވުމުގައި، ޔަހޫދީން ބުނާކަހަލަ އެއްވެސް ވަރުބަލިފުޅުކަމެއް، ތިމަން إِلٰهއަކަށް ލިބިވޮޑިއެއް ނުގަންނަވަތެވެ.[239] ވީމާ، މި ފަދަ ބޮޑެތި މަޚްލޫޤުންތައް އުފެއްދެވި، اللهُ Iއަށް މަރުވެ ފަނާވެ ވެއްޔަށްވެފައި ތިބި ބަޔަކު އަލުން ދިރުއްވުމަކީ، ފަހެ އުނދަގޫފުޅު ކަމަކަށް ވާނޭހެއްޔެވެ؟","[239]- الْمُخْتَصَرُ فِي التَّفْسِيِر مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(39) އޭ ރަސޫލާއެވެ! ފަހެ، އިބަ ރަސޫލާގެ ރިސާލަތު ދޮގުކުރާ މީހުން އެ ދައްކާ ވާހަތަކަށް، ރިވެތިވެގެންވާ ކެތްތެރިވެވަޑައިގަތުމަކުން ކެތްތެރިވެވަޑައިގަންނަވާށެވެ! ހަމަކަށަވަރުން، އެބައިމީހުން އެ ކަންތައްތައްކުރާގޮތް، اللهُ I ބައްލަވައިވޮޑިގެންވެތެވެ. އަދި، އިބަ ނަބިއްޔާގެ ވެރި إِلٰهއަށް ޙަމްދުކުރައްވައި، ތަސްބީޙަވިދާޅުވެ ނަމާދުކުރައްވާށެވެ! އެއީ، އިރު އެރުމުގެ ކުރީން ކުރައްވާން ޖެހޭ ފަތިސް ނަމާދާއި، އިރު އޮއްސުމުގެ ކުރީން ކުރައްވާން ޖެހޭ ޢަޞްރު ނަމާދުކުރެއްވުމެވެ![240] މި އާޔަތް ބާވައިލެއްވި ސަބަބު: އެ ދެ ބަފައިކަލުންނަށް، اللهُ I ރުއްސުންލެއްވި اِبْنُ عَبَّاسގެ އަރިހުން ރިވާވެގެންވެއެވެ. رَسُولُ اللهِ rގެ އަރިހަށް އައިސް، اللهُ I އުޑުތަކާއި ބިން ހެއްދެވި ގޮތާ ބެހޭ ގޮތުން ޔަހޫދީން ސުވާލުދެންވިއެވެ. ދެން، ޙަދީޘުކުރެއްވިއެވެ. އާދީއްތަ ދުވަހާއި ހޯމަ ދުވަހާ ދެ ދުވަހު، اللهُ I ބިން ހެއްދެވިއެވެ. އަދި އަންގާރަ ދުވަހު ފަރުބަދަތައް އުފެއްދެވިއެވެ. އަދި ބުދަ ދުވަހާއި ބުރާސްފަތި ދުވަހާ ދެ ދުވަހު އުޑުތައް އުފެއްދެވިއެވެ. އަދި ހުކުރު ދުވަހު، އިރާއި ހަނދާ އަދި އެންމެހައި ތަރިތައް އުފެއްދެވިއެވެ. މި ފަދައިން ޙަދީޘުކުރެއްވުމުން ޔަހޫދީން ދެންވިއެވެ. އޭ مُحَمَّدُ بْنِ عَبْدِ اللهِއެވެ! ދެން އެއަށްފަހު، اللهُ I ކުރެއްވީ ކޮންކަމެއްތޯއެވެ؟ ޙަދީޘުކުރެއްވިއެވެ. ދެން އެއަށްފަހު، اللهُ I ޢަރުޝިފުޅު މަތީ އިސްތިވާވެވޮޑިގަތެވެ. އެބައިމީހުން ދެންނެވިއެވެ. ހަމަކަށަވަރުން ތިޔަ ވިދާޅުވީ މުޅީން ރަނގަޅަށެވެ. ދެން، ހަތްވަނަ ދުވަހު، އަރާމުކުރެއްވުމަށް، اللهُ I އިންނެވިއެވެ. އެ ދުވަހަކީ ހޮނިހިރު ދުވަހެވެ. ފަހެ، އެބައިމީހުން އެ ދުވަހަށް ނަން ދީފައި ވަނީ ވެސް يَوْمُ الرَّاحَةގެ ނަމުންނެވެ. މާނައީ: އަރާމުކުރާ ދުވަހެވެ. ދެންފަހެ، އެބައިމީހުންގެ އެ ވާހަކާއާ މެދު، رَسُول اللهِ r ނުހަނު ބޮޑަށް ކޯފާއިސްކުރެއްވިއެވެ. ދެން، އެބައިމީހުންގެ އެ ވާހަކަތަކާ ގުޅިގެން ތިރީގައި މިވާ ދެ އާޔަތް ބާވައިލެއްވުނެވެ.[241]","[240]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[241]-  اَلتَّفْسِيرُ الْمَظْهَرِي لِلشَّيْخِ مُحَمَّدِ ثَنَاءِ اللهِ الْمَظْهَرِي"],["(40) އަދި ރޭގަޑުގެ ވަގުތުގައި، އެ إِلٰهއަށް ޙަމްދުކުރައްވައި، ތަސްބީޙަ ވިދާޅުވެ، ނަމާދުކުރައްވާށެވެ! އަދި ހުރިހައި ނަމާދެއްގެ ފަހުގައި، އެ إِلٰهއަށް ޙަމްދުކުރައްވައި، ތަސްބީޙަ ވިދާޅުވެ، ޛިކްރުކުރައްވާށެވެ![242]","[242]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(41) އޭ ރަސޫލާއެވެ! އަދި އެންމެހައި ޚަލްޤުތަކުންނަށް އިވޭގޮތަށް، އެ އެންމެންނާ ނުހަނު ގާތުން، إِسْرَافِيلُ u ދެވަނަ ފަހަރަށް ތާޅަފިލިފުމެލައްވައި، އެންމެހައި މީސްތަކުންނަށް ގޮވައިލައްވާ ދުވަހު އެ ގޮވައިލެއްވުމުގެ އަޑު ތިބާ އައްސަވާށެވެ! އެ ދުވަހުން، إِسْرَافِيلُ u ގޮވައިލައްވާނެތެވެ. އޭ ވީރާނާވެފައިވާ ކަށިތަކާއެވެ! ވަކިވަކިވެފައިވާ ގުނަވަންތަކާއެވެ! ހަލާކުވެ ނެތިގޮސްފައިވާ ކަފުންތަކާއެވެ! ފީވެ ހޮއިހެދިފައިވާ ހިތްތަކާއެވެ! ފުނޑުފުނޑުވެ ކުދިކުދިވެފައިވާ ހަށިތަކާއެވެ! އޮހިއޮހިހުރި ލޯތަކާއެވެ! ހަމަކަށަވަރުން، ނިޔާކުރެއްވުމަށް ޓަކައި ތިޔަބައިމީހުން އެންމެން އެއްވުމަށް، އެންމެހައި ޢާލަމްތަކުގެ ވެރި رَبُّ، ތިބައިމީހުންނަށް އަމުރުކުރައްވައިފިއެވެ.[243] ދަންނާށެވެ! ބައެއް މުފައްސިރުން ވިދާޅުވެފައިވާ ގޮތުގައި، إِسْرَافِيلُ u ދެވަނަ ތާޅަފިލި ފުމެލެއްވުމުން މަޙްޝަރުގެ މައިދާނަށް ޙާޟިރުވުމަށް މީސްތަކުންނަށް ގޮވައިލައްވާނީ جِبْرِيلُ uއެވެ.","[243]-  تَفْسِيرُ الإِْمَامِ مُقَاتِلِ بْنِ سُلَيمَان وَالْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(42) އެ ދުވަހަކީ، إسْرَافِيْلُ u ދެވަނަ ތާޅަފިލި ފުމެލައްވާ އަޑު، އެއްވެސް ޝައްކެއްނެތި އެންމެހައި ޚަލްޤުތަކުންނަށް، ޙައްޤު ގޮތުގައި އިވޭނޭ ދުވަހެވެ. އަދި އެ ދުވަހަކީ، ނިޔާކުރެއްވެވުމަށް ޓަކައި، މަޙްޝަރުގެ މައިދާނަށް ޙާޟިރުވުމަށް، އެންމެހައި ޚަލްޤުތަކުންނަށް إسْرَافِيْلُ u ނުވަތަ جِبْرِيلُ u ގޮވައިލައްވާ އަޑު އެންމެހައި ޚަލްޤުތަކުންނަށް ޙައްޤު ގޮތުގައި އިވޭނޭ ދުވަހެވެ.[244] އެ ދުވަހަކީ، މަރުވެގޮސްފައި ވާހައި ބަޔަކު އެބައިމީހުންގެ ކަށްވަޅުތަކުން ނުކުންނާނޭ ދުވަހެވެ. އެއީ، އަޅުތަކުންގެ ޙިސާބުބައްލަވައި، ކޮންމެ މީހަކަށް ވެސް ލިބުން ޙައްޤު ޘަވާބު ނުވަތަ ޢަޛާބު، އެ މީހަކަށް، އެ إِلٰهُ ދެއްވުމަށެވެ.[245]","[244]-  تَفْسِيرُ الإِْمَامِ مُقَاتِلِ بْنِ سُلَيمَان وَالْجَامِعُ لأِحْكَامِ الْقُرْآنِ لِلإْمَامِ الْقُرْطُبِي\n[245]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(43) ހަމަކަށަވަރުން، ޚަލްޤުތަކުން ދިރުއްވަނީ ވެސް އަދި މަރުގަންނަވަނީ ވެސް، ތިމަން إِلٰهއެވެ. އަދި އެ ދެ ކަންތަކުގެ ތެރެއިން އެއްވެސް ކަމަކީ، ތިމަން إِلٰهُ ފިޔަވައި، އެހެން އެއްވެސް ފަރާތަކަށް ކުރެވޭނޭ ކަމެއް ނޫނެވެ. އަދި ޙިސާބުބެލެވި، ޘަވާބު ނުވަތަ ޢަޛާބު ލިބިގަތުމަށް ޓަކައި، ޤިޔާމަތް ދުވަހުން އެންމެހައި ޚަލްޤުތަކުން އެނބުރި ރުޖޫޢަވާހުށީ، ތިމަން إِلٰهُގެ ޙަޟްރަތަށެވެ.[246]","[246]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(44) ފަހެ، އެ ދުވަހަކީ، މީސްތަކުންގެ މަތީން، ބިންގަޑު ފަޅަފަޅައިގެން ދާނޭ ދުވަހެވެ. ދެން، މަޙްޝަރުގެ މައިދާނަށް ޙާޟިރުވުމަށް ގޮވައިލެއްވުމުން، އެ ތަނަށް ދިއުމަށް ޓަކައި، އަވަސްއަވަހަށް ކަށްވަޅުތަކުން މީސްތަކުން ނުކުމެގަންނާނެތެވެ. ދަންނާށެވެ! އަޅުތަކުންގެ ޙިސާބުބެއްލެވުމަށް ޓަކައި، މަޙްޝަރުގެ މައިދާނަށް އެބައިމީހުން އެއްކުރައްވައި ޖަމާކުރެއްވުމަކީ، ތިމަން إِلٰهއަށް ދާދި ފަސޭހަކަމެކެވެ.[247]","[247]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(45) އޭ ރަސޫލާއެވެ! އިބަ ރަސޫލާގެ ރިސާލަތު ދޮގުކުރާ ކާފިރުން، ތިމަން إِلٰهُ މޮޅަށް ދެނެވޮޑިގެން ވަމެވެ. އަދި، އިބަ ރަސޫލާއާއި އިބަ ރަސޫލާ ގެންނެވި ރިސާލަތާ މެދު އެ ދައްކައި އުޅޭ ވާހަކަތައް، ތިމަން إِلٰهُ މޮޅަށް ދެނެވޮޑިގެން ވަމެވެ. އަދި ކާފިރުންނަށް މަޖްބޫރުކުރައްވައިގެން، ގަދަކަމުން އެބައިމީހުން އިސްލާމް ދީނަށް ވެއްދެވުމަކީ، އިބަ ރަސޫލާއާ ޙަވާލުކުރެއްވިފައިވާ ކަމެއް ނޫނެވެ. އަދި އެބައިމީހުންގެ މައްޗަށް ގަދަކަން ދެއްކެވުމަށް ފޮނުއްވިފައިވާ ރަސޫލަކު ކަމުގައި ވެސް، އިބަ ރަސޫލާ ނުވެއެވެ. އެހެންކަމުން، އިބަ ރަސޫލާއަށް އޮތީ، އިބަ ރަސޫލާއާ ޙަވާލުކުރެއްވުނު ރިސާލަތު މީސްތަކުންނަށް އިއްވަވައިދެއްވުން ހަމަ އެކަންޏެވެ. ވީމާ، ކާފިރުންނާއި އުރެދުންތެރީންނަށް، ތިމަން إِلٰهُގެ ކޯފާއާއި ގަދަފަދަ ޢަޛާބު ޙައްޤުވާނޭ ކަން އަންގަވައި ބާވައިލައްވައިފައިވާ އިންޛާރާއި ވަޢީދުގެ ބަސްފުޅުތައް ދެކެ ބިރުވެތިވާ ބަޔަކަށް، ކީރިތި ޤުރްއާނުން ވިސްނަވައިދެއްވައި ނަސޭހަތްދެއްވާށެވެ! އެހެނީ، ކީރިތި ޤުރްއާނުން ނަސޭހަތް ލިބިގަންނާނީ، اللهُ I ދެއްވައިފާނޭ ޢަޛާބަކަށް ބިރުވެތިވާ ބަޔެކެވެ.[248]","[248]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["سُوْرَةُ الذّارِيَاتِއަކީ، މައްކީ ސޫރަތެކެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. މި ސޫރަތުގައި ވަނީ (60) ފަސްދޮޅަސް އާޔަތެވެ. އެއީ، (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (51) ފަންސާސް އެއްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْأَحْقَافއަށް ފަހުގައެވެ.[249] މި ސޫރަތަށް سُوْرَةُ الذّارِيَاتِ މިނަން ކިއުނީ، ގަދައަށް ވެއްޔާއި ހިރަފުސް ބުރުއްސަނިވި ގަދަފަދަވައި ގަންދެއްވައި، اللهُ I ވަޙީކުރެއްވި ހުވާ ބަސްފުޅުން މި ސޫރަތް ފައްޓަވައިފައި ވާތީއެވެ. އަދި أَبُو الْمُتَوَكِّلُ النَّاجِيގެ އަރިހުން اَلْإِمَامُ ابْنُ أَبِي شَيْبَة ރިވާކުރެއްވިއެވެ. عُمَر بْنِ الْخَطَّاب h މެންދުރުނަމާދުކުރެއްވި އިރު، سُوْرَةُ قއާއި سُوْرَةُ الذّارِيَاتِ ކިޔަވައިވިދާޅުވިއެވެ.[250] އަދި، الله Iގެ ރިވެތި އިސްމުފުޅުތަކުގެ ތެރެއިން، اَلْحَكِيمُ މި އިސްމުފުޅާއި، اَلْعَلِيمُ މި އިސްމުފުޅާއި، اللهُ މި އިސްމުފުޅު މި ސޫރަތުގައި އައިސްފައި ވެއެވެ. އަދި اَلرَّزَّاقُ މި އިސްމުފުޅާއި، ذُو الْقُوَّة މި އިސްމުފުޅާއި، اَلْمَتِينُ މި އިސްމުފުޅު ވެސް މި ސޫރަތުގައި އައިސްފައިވެއެވެ. ފަހެ، މައިގަނޑު ގޮތެއްގައި، މި ސޫރަތުގައި، اللهُ I ގޮވައިލައްވައިފައި ވަނީ، އުޑާއި ބިމާ އަދި އެ ދެމެދުގައި، އެ إِلٰهُ ޚަލްޤުކުރައްވައިފައިވާ ތަކެއްޗާ މެދު އެންމެހައި މީސްތަކުން ވިސްނައި ފިކުރުކޮށް، އެ ތަކެއްޗަށް ނަޒަރުހިންގުމަށެވެ. އެއީ، އެ ތަކެއްޗާ މެދު ވިސްނައި ފިކުރުކުރުމުން، އެ إِلٰهُގެ އެއްކައުވަންތަކަމާއި، ގަދަކީރިތިވަންތަކަމާއި، ކަށަކުޅަދުންވަންތަކަން އެބައިމީހުންނަށް އެނގި ކަށަވަރުވެ، އީމާންކަމާއި ތަޤްވާވެރިކަމުގެ ބިންގަލުގެ މައްޗަށް ބިނާކުރެވިފައިވާ، ނުހަނު ވަރުގަދަ އިސްލާމީ ޢަޤީދާއެއްގެވެރި ބަޔަކު ކަމުގައި އެބައިމީހުން ވުމަށެވެ. ދަންނާށެވެ! اللهُ I މި ސޫރަތް ފައްޓަވައިފައި ވަނީ ހުވާގެ ވަޙީ ބަސްފުޅަކުންނެވެ. އެ ހުވާ ބަސްފުޅުން، اللهُ I މީސްތަކުންނަށް ކަށަވަރުކޮށްދެއްވައި ޔަޤީންކޮށްދެއްވަނީ، ޚަލްޤުތަކުން މަޙްޝަރުކުރައްވައި، އެބައިމީހުންގެ ޙިސާބުބައްލައި، ދުނިޔޭގައި އެބައިމީހުން ކުޅަ ޢަމަލުތަކަށް ޘަވާބު ނުވަތަ ޢަޛާބު ދެއްވާނޭ ކަމެވެ. ދެން އެއަށްފަހު، މި ސޫރަތުގައި ވަނީ، مُحَمَّدٌ rއާއި އެ ރަސޫލާގެ މައްޗަށް ބާވައިލެއްވުނު ކީރިތި ޤުރްއާން ދޮގުކުރާ މީހުންގެ ކަންތައްތައް ހުރިގޮތާއި، އެ ފަދަ މީހުންގެ މައްޗަށް ހުރި ކޯފާއާއި، ލަޢުނަތުގެ ވާހަކައެވެ. އަދި އެ ރަސޫލާއާއި، އެ ރަސޫލާ ގެންނެވި ޤުރްއާން ތެދުކޮށް އީމާންވެ، ހެޔޮ ޢަމަލުކުރާ މީހުންނަށް ސުވަރުގޭގައި ހުންނާނޭ މަތިވެރި ނިޢުމަތްތަކުގެ ވާހަކައެވެ. އަދި ބައެއް ރަސޫލުންގެ ވާހަކައާއި، އެ ރަސޫލުންގެ ރިސާލަތު ދޮގުކުޅަ އެންމެހައި ކާފިރުން ނިމިދިޔައީ ކިހިނަކުންކަން މިސޫރަތުގައި އަންގަވައިފައި ވޭމެއެވެ. އަދި، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، ހުރިހައި އަޅުކަމެއް، ހަމައެކަނި، އެ إِلٰهއަށް ޚާލިޞްކުރުމަށް އަމުރުކުރައްވައި، އިންސީންނާއި ޖިންނީން ހެއްދެވި މަތިވެރި މަޤްޞަދަކީ ވެސް އެއީ ކަން މި ސޫރަތުގައި އަންގަވައިފައި ވެއެވެ.[251] އަދި މި ސޫރަތް ނިންމަވައިލެއްވުމުގެ ކުރީން އަންގަވައިފައި ވަނީ، ޚަލްޤުތަކުންނަށް ރިޒްޤުދެއްވުމަކީ، ހަމައެކަނި، اللهُ Iއަށް އޮތް ކަމެއް ކަމެވެ. ވީމާ، އެބައިމީހުންނަށް ރިޒްޤުދެއްވާ إِلٰهُގެ ޙަޟްރަތަށް ރުޖޫޢަވެ، އެބައިމީހުން ކުރާ ހުރިހައި އަޅުކަމެއް، އެ إِلٰهއަށް ޚާލިޞްކުރުމަކީ އެބައިމީހުންގެ މައްޗަށް އޮތް އެންމެ އިސް ވާޖިބުކަން މި ސޫރަތުން އެނގެއެވެ.[252]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ވެއްޔާއި، ހިރަފުހާއި، އެ ބާވަތުގެ ތަކެތި ގަދައަށް ބުރުއްސަނިވި ވައިރޯޅިތައް ގަންދެއްވައި ހުވާކުރައްވައި، ތިމަން اللهُ ވަޙީކުރައްވަމެވެ.[253]","[249]-  مَوْقِعُ الْمُصْحَفِ الإْلِكْتُرُونِي التَّعْرِيفُ بِالسُّوَر\n[250]-  اَلْمُصَنِّفُ لِلإْمَامِ ابْنِ أَبِي شَيْبَة \n[251]-  التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[252]-  الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[253]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(2) އަދި ނުހަނު ގިނަ ފެން ހުރުމުގެ ސަބަބުން ބަރުވެ، ފެންބަރުކައިފައިވާ ވިލާތައް ގަންދެއްވައި ހުވާކުރައްވައި، ތިމަން اللهُ ވަޙީކުރައްވަމެވެ.[254]","[254]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(3) އަދި ކަނޑުމަތީގައި ލުއިކަމާއި ފަސޭހަކަމާ އެކު ދުވާ އުޅަނދުތައް ގަންދެއްވައި ހުވާކުރައްވައި، ތިމަން اللهُ ވަޙީކުރައްވަމެވެ.[255]","[255]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(4) އަދި، ތިމަން اللهُގެ އަމުރުފުޅަށް، ތިމަން اللهُގެ ރަޙްމަތާއި، ރިޒްޤާއި، ވާރެއާއި، ތަދުމަޑުކަމާއި، ބަލިމަޑުކަމާއި، އެ ނޫން ކަންތައްތައް ބެއްސެވުމާ ޙަވާލުކުރެއްވިގެންވާ މަލާއިކަތުން ގަންދެއްވައި ހުވާކުރައްވައި، ތިމަން اللهُ ވަޙީކުރައްވަމެވެ.[256] ދަންނާށެވެ! اللهُ Iގެ ޙަޟްރަތުން ބާވައިލެއްވޭ ވަޙީއައިގެން ނަބިއްޔުންނާއި ރަސޫލުންގެ އަރިހަށް ވަޑައިގަތުމާ ޙަވާލުކުރެއްވިގެން ވަނީ، جِبْرِيلُ uއާއެވެ. اللهُ Iގެ ޙަޟްރަތުންފޮނުއްވޭ ރަޙްމަތާއި، ވާރެއާއި، ރިޒްޤު ބެއްސެވުމާ ޙަވާލުކުރެއްވިގެން ވަނީ، مِيكَائِيلُ uއާއެވެ. އަދި ތާޅަފިލިފުމެލެއްވުމާ ޙަވާލުކުރެއްވިގެން ވަނީ، إِسْرَافِيلُ uއާއެވެ. ފުރާނަހިއްޕެވުމާ ޙަވާލުކުރެއްވިގެން ވަނީ، މަރުގެ މަލާއިކަތާއާއެވެ. އެއީ، مَلَكُ الْمَوتِ uއެވެ. އަދި ދަންނާށެވެ! އިސްވެދިޔަ ހަތަރު އާޔަތުގައި ހަތަރު އެއްޗެއް ގަންދެއްވައި، اللهُ I ހުވާގެ ބަސްފުޅު ވަޙީކުރައްވައިފައި ވެއެވެ. އަދި އެ ތަކެތި ގަންދެއްވައި ހުވާގެ ބަސްފުޅު ވަޙީކުރެއްވުމުން އެނގެނީ، އެ ތަކެތީގެ މަތިވެރިކަމާއި މާތްކަމެވެ. އަދި އެ ތަކެތި ހެއްދެވި إِلٰهُގެ ކަށަކުޅަދުންވަންތަކަމާއި، އެ إِلٰهُ ހައްދަވާ ތަކެތީގެ ފުރިހަމަކަމެވެ.[257]","[256]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي\n[257]-  صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(5) އޭ މީސްތަކުންނޭވެ! ތިޔަބައިމީހުންނަށް ވަޢުދުކުރެއްވިގެންވާ ކަންކަމަކީ، ހަމަ ޙައްޤު ތެދުކަން ކަށަވަރެވެ. މަރުވުމަށް ފަހު، އަލުން ދިރުއްވައި މަޙްޝަރުކުރެއްވުމާއި، ޢަމަލުތަކުގެ ޙިސާބުބެއްލެވުމާއި، ސުވަރުގެއާއި، އެ ތާނގައި ނިޢުމަތްދެއްވުމާއި، ނަރަކައާއި، އެ ތާނގައި ޢަޛާބުދެއްވުމާއި، މި ހުރިހައި ކަމަކީ، އެ ކަމެއްގެ ވަގުތު އައުމުން، ހަމަކަށަވަރުން ވެސް ހިނގާނޭ ކަންކަމެވެ. އަދި އެ ވާހަކަ ތަކުގައި އެއްވެސް ދޮގެއް ނުވެއެވެ.[258]","[258]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(6) އަދި ހަމަކަށަވަރުން، ޤިޔާމަތް ދުވަހުން އަޅުތަކުންގެ ޙިސާބުބައްލަވައި، ދުނިޔޭގައި އެބައިމީހުން ކުޅަ ޢަމަލުތަކާ އެކަށޭނަ ގޮތުން ޘަވާބާއި ޢަޛާބުދެއްވައި، އެބައިމީހުންނާ މެދު ޢަދްލަށް ނިޔާކުރެއްވުމަކީ ކަނޑައެޅިގެން ވާނޭ ކަމެއްކަން ހަމަ ކަށަވަރެވެ.[259]","[259]- التَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي"],["(7) އަދި ތަރިތައް ހިނގާ މަގުތަކުގެ ވެރި، ރިވެތިކަމާއި، ފުރިހަމަކަމާއި، ވަރުގަދަކަން ނުހަނު ބޮޑު، އުޑު ގަންދެއްވައި ހުވާކުރައްވައި، اللهُ ބަސް ވަޙީކުރައްވައެވެ.[260]","[260]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(8) ނަބީކަމާއި ރަސޫލުކަން ޚަތިމުކުރެއްވި ރަސޫލާއާއި، އެ ރަސޫލާ ގެންނެވި ޤުރްއާން ދޮގުކުރާ މީހުންނޭވެ! ހަމަކަށަވަރުން، އެ ރަސޫލާއާއި އެ ރަސޫލާ ގެންނެވި ޤުރްއާނާ މެދު ތިޔަބައިމީހުންގެ ބަސްތައް ވަނީ ތަފާތުވެގެން ކަން ކަށަވަރެވެ. ބައެއްފަހަރު ތިޔަބައިމީހުން ތިޔަ ބުނަނީ، ކީރިތި ޤުރްއާނަކީ ސިޙްރެކެވެ. އަނެއްބައިފަހަރު ތިޔަ ބުނަނީ، އެ ޤުރްއާނަކީ ޅެންތަކެކެވެ. އަދި، އެ ރަސޫލާއާ މެދު ވެސް ބައެއްފަހަރު ތިޔަބައިމީހުން ތިޔަ ބުނަނީ، އެއީ ސިޙްރުވެރިއެކެވެ. އަނެއްބައިފަހަރު ތިޔަ ބުނަނީ، އެ ރަސޫލާއީ ޅެންވެރިއެކެވެ. ވީމާ، ނަބީކަމާއި ރަސޫލުކަން ޚަތިމުކުރެއްވި ރަސޫލާއާއި، އެ ރަސޫލާ ގެންނެވި ޤުރްއާނާ މެދު ތިޔަބައިމީހުން ތިޔަ ދައްކާ ވާހަކަތައް ނުހަނު ބޮޑަށް ފުށުއަރައެވެ. އަދި އެއްގޮތަކަށް ވެސް ދެކޮޅެއް ނުޖެހެއެވެ. އެހެންކަމުން، ނަބީކަމާއި ރަސޫލުކަން ޚަތިމުކުރެއްވި ރަސޫލާއާއި، އެ ރަސޫލާ ގެންނެވި ޤުރްއާނާ މެދު ތިޔަބައިމީހުން ތިޔަ ދައްކައި އުޅެނީ މުޅީން ޙަޤީޤަތާ ޚިލާފު ވާހަކަތަކެކެވެ.[261]","[261]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(9) ހިދާޔަތުގެ މަގުން އެއްކިބާކުރެއްވި ދުރުކުރެއްވުނު މީހާ ދަންނާށެވެ! ފަހެ، އެ މީހާއީ، ކީރިތި ރަސޫލާއަށާއި، އެ ރަސޫލާގެ މައްޗަށް ބާވައިލެއްވުނު ޤުރްއާނަށް އީމާންވުމުން އެއްކިބާކުރެއްވިފައިވާ މީހެކެވެ. އަދި، ކީރިތި ރަސޫލާއަށާއި، ޤުރްއާނަށް އީމާންވުމުން އެއްކިބާކުރެއްވޭނީ، އެ މީހާ އީމާންނުވާނޭކަން، اللهُ Iގެ އަޒަލިއްޔަ ޢިލްމުފުޅުގައި ވުމާއެކު، އީމާންކަމުން ދުރުކުރެއްވިފައި ވުމުގެ ސަބަބުން، ހިދާޔަތުގެ މަގުން ހިނގުމުގު ތައުފީޤު އެ މީހަކަށް ނުލިބުނު މީހެކެވެ.[262]","[262]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(10) ކީރިތި ރަސޫލާއާއި، އެ ރަސޫލާގެ މައްޗަށް ބާވައިލެއްވުނު ޤުރްއާނާ މެދު، ތަފާތު ދޮގު ވާހަކަތައް ދައްކައި، ދޮގު ހީތައް ކުރާ ދޮގުވެރީންނަށް ލަޢުނަތްލެއްވި، اللهُ Iގެ ރަޙުމަތުން ދުރުކުރެއްވި، އެބައިމީހުން ހަލާކުވެ ބަރުބާދުވެއްޖެއެވެ.[263]","[263]-  الْمُخْتَصَرُ فِي التَّفْسِيرٍ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(11) އެބައިމީހުންނަކީ ނޭގުމާއި، ޖާހިލުކަމާއި، ދޮގުކުރުމާއި، ކާފިރުކަމުގެ ތެރެއަށް ގެނބި، މަގުފުރެދުމުގައި ހައްދުފަހަނަޅައި ގޮސް ޣާފިލުކަންމަތީ ދެމިތިބި ބަޔެކެވެ.[264]","[264]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(12) އަދި ޤިޔާމަތް ދުވަސް އައުމަކީ މުސްތަޙީލުކަމެއް ކަމުގައި ދެކެ، އެ ދުވަސް ދޮގުކުޅަ ކާފިރުން، މަލާމާތުގެ ގޮތުން ސުވާލުކުރެތެވެ. މީސްތަކުންގެ ޙިސާބުބައްލަވައި ޖަޒާދެއްވާ ޤިޔާމަތް ދުވަސް އަންނާނީ ކޮން އިރަކުންހެއްޔެވެ؟[265]","[265]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(13) ޙިސާބުބައްލަވައި ޖަޒާދެއްވާ ދުވަހަކީ، އެ ދުވަސް ދޮގުކުރާ މީހުން ނަރަކައިގެ ޢަޛާބަށް ހުށަހެޅި، އެ ތާނގެ އަލިފާނުގައި އަނދައަނދައި އެބައިމީހުން ތިބޭނޭ ދުވަހެވެ.[266]","[266]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(14) ކާފިރުން ނަރަކައިގައި ތިބޭ އިރު އެބައިމީހުންނަށް ބުނެވޭނެތެވެ. ތިޔަބައިމީހުންނަށް ތިޔަ ލިބޭ ޢަޛާބުގެ ރަހަ ތިޔަބައިމީހުން ލިބިގަންނާށެވެ! އެހެނީ، ތިޔަ ޢަޛާބަކީ، ޤިޔާމަތް ދުވަސް ދޮގުކުރާ މީހުންނަށް ޢަޛާބުނުދެއްވޭނޭ ކަމަށް ދެކެ، ދުނިޔޭގައި އުޅުނު އިރު، މަލާމާތުގެ ގޮތުން އެ ޢަޛާބު އަވަސްވުމަށް ތިޔަބައިމީހުން އެދިއެދި ތިބި ޢަޛާބެވެ.[267]","[267]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(15) ހަމަކަށަވަރުން، اللهُ I އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވެ، އުޅުނު މީހުން ވަނީ، ސުވަރުގޭގެ މާތްވެގެންވާ ބަގީޗާތަކެއްގައެވެ. އަދި އެ ބަގީޗާތަކުގައި ތިބޭ އިރު ސުވަރުގެވަންތަވެރީންނަށް ލިބޭ ހިތްހަމަޖެހުމާއި އުފައުވެރިކަން އިތުރުވުމަށް ޓަކައި، އެ ބަގީޗާތަކުގެ ތެރެއިންނާއި އެ ތަންތާނގައިވާ ގަނޑުވަރުތަކުގެ ދަށުން ފެންއާރުތައް ދެމިދެމި ހުންނާނެތެވެ.[268]","[268]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(16) އެ ބަގީޗާތަކުގައި އެބައިމީހުން ތިބޭނީ، އެބައިމީހުންގެ ވެރި رَبُّ އެބައިމީހުންނަށް ދެއްވި ގިނަގުނަ ދަރުމައާއި، ޘަވާބާއި، ނިޢުމަތްތައް ލިބެނިވި ގޮތުގައެވެ. އެހެނީ ހަމަކަށަވަރުން، ދުނިޔޭގައި އުޅުނު އިރު އެބައިމީހުން ވީ، اللهُ Iގެ ވަޖުހުފުޅު ނުފެންނަ ޙާލުގައިމެ، އެ إِلٰهُގެ ވަޖުހުފުޅުއަދައި، އިޚްލާޞްތެރިކަމާ އެކު، ޞާލިޙު ޢަމަލުކޮށް، އެ إِلٰهُ ނަހީކުރެއްވި ކަންތަތަކުންދުރުވެ، އެ إِلٰهُގެ އަޅުތަކުންނަށް ހެޔޮކޮށް ހިތައި އިޙްސާންތެރިވެ އުޅުނު މާތް ބަޔަކު ކަމުގައެވެ.[269]","[269]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(17) އަދި އެބައިމީހުންވީ، ދާދި މަދުން ނޫނީ ރޭގަނޑު ނުނިދައި، ދަމުނަމާދުކޮށް، ރޭއަޅުކަންކުރާ ބަޔަކު ކަމުގައެވެ.[270]","[270]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(18) އަދި އެބައިމީހުންވީ، ހާރުދަމުގެ ވަގުތު އިސްތިޣުފާރުކޮށް، ފާފަފުއްސެވުމަށް އެދި ދުޢާކޮށް، ގިނަގިނައިން اللهُ Iއަށް ދަންނަވާ ބަޔަކު ކަމުގައެވެ.[271] އަދި އެބައިމީހުންވީ، ދަންވަރު ގަޑީގައި ޓީވީބަލައި، ފިލްމުބަލައި، ބޮކްސިންއާއި ވާރލްޑް ކަޕްގެ މެޗުތައްބަލައި، ނުވަތަ އެ ފަދަ ކުޅިވަރުތައް ކުޅެ، ނުވަތަ ކެސިނޯއާއި ގެމްބްލިން ފަދަ މައިސިރުގެ ކުޅިވަރުތައް ކުޅުމަށް ނުވަތަ ބެލުމަށް ހޭލައި ތިބި ބަޔަކު ކަމުގައެއް ނޫނެވެ. އަދި ކިޔެއްތަ! ނަމާދުކޮށް، އިސްތިޣުފާރުކޮށް، ފާފަފުއްސެވުމަށް އެދި ދުޢާކޮށް ދަންނަވައި، اللهُ Iއަށް ޛިކްރުކުރުމަށް ޓަކައި، ހާރުދަމުގެ ވަގުތު ނުނިދައި ހޭލައި ތިބި ބަޔަކު ކަމުގައި އެބައިމީހުން ވިއެވެ.[272]","[271]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[272]-  تَفْسِيرُ الشَّيخِ أَبِي بَكْرِ بْنِ إِبْرَاهِيم بِتَصَرُفٍ يَسِيرٍ"],["(19) އަދި އެބައިމީހުންނަކީ، ސަލާންޖަހާ މީހުންނަށާއި، އެހީއަށް ބޭނުންވެފައި ވުމާއެކު ވެސް ސަލާންނުޖެހުމުގެ ސަބަބުން އެހީ ލިބުމުން މަޙްރޫމުވެފައިވާ މީހުންނަށް ދޭންޖެހޭ ޙައްޤެއް އެބައިމީހުންގެ މުދަލުގައި ވާކަން ހަނދާންކޮށް، އެ ޙައްޤު ފުރިހަމައަށް އަދާކުރި ބަޔެކެވެ. އެ ޙައްޤަކީ، އެބައިމީހުންގެ މުދަލުން ނެރުން ވާޖިބު ޒަކާތާއި، ވާޖިބުވުމަކާ ނުލައި ސުންނަތެއްގެ ގޮތުގައި އެބައިމީހުން ދޭ ޞަދަޤާތެވެ.[273]","[273]-  تَفْسِيرُ تَيْسِيرِ الْكَرِيمِ الرَّحْمَنِ لِلإْمَامِ عَبْدِ الرَّحْمَنِ السَّعْدِي"],["(20) އަދި ބިމާއި އެ ބިމުގައި، اللهُ I ލައްވައިފައިވާ ފަރުބަދަތަކާއި، ކަނޑުތަކާއި، ކޯރުތަކާއި، ގަސްތަކާއި، ވިނަތަކާ އަދި އެންމެހައި ދިރޭ ތަކެއްޗާއި، ދިރުމެއްނުވާ ތަކެތީގައި، އެ ތަކެތި ހެއްދެވީ އެއްކައުވަންތަ ކަށަކުޅަދުންވަތަ، ހުރިހައި ކަމެއް މޮޅަށް ދެނެވޮޑިގެންވާ ޙިކްމަތްވަންތަ اللهُ I ކަން އެނގި ޔަޤީންވާހައި ހެކިތައް ވެއެވެ. އެއީ، އެ ކަމަށް އީމާންވެ ޔަޤީންކުރާ ބަޔަކަށެވެ.[274]","[274]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(21) އަދި ތިޔަބައިމީހުން ނުހަނު ފުރިހަމަ މާތް އިންސާނުންގެ ގޮތުގައި ހައްދަވައި ޚަލްޤުކުރެއްވީ، އެއްކައުވަންތަ ކުޅަދުންވަތަ، ހުރިހައި ކަމެއް މޮޅަށް ދެނެވޮޑިގެންވާ ޙިކްމަތްވަންތަ اللهُ I ކަން އެނގި ޔަޤީންވާހައި ގިނަގުނަ ދަލީލުތަކާއި، ހެކިތައް ތިޔަބައިމީހުންގެ އަމިއްލަ ނަފްސުތަކުގައި ވެސް، އެ إِلٰهُ ލައްވައިފައި ވެއެވެ. ފަހެ، ތިޔަބައިމީހުން ހެއްދެވިފައިވާ ފުރިހަމަ ގޮތާ މެދު ވިސްނައި ބަލައި ފިކުރުކޮށް ޢިބްރަތްލިބިނުގަންނަނީހެއްޔެވެ؟[275] ދަންނާށެވެ! ފަހެ ހަމަކަށަވަރުން، އިންސާނާގެ ހަށިގަނޑަކީ ވެސް، اللهُ Iގެ ކަށަކުޅަދުންވަންތަކަމާއި، އެއްކައުވަންތަކަމާއި، ޙިކްމަތްވަންތަކަމާއި، ދެނެވޮޑިގަތުމާއި، މި ކަންކަމުގެ ނުހަނު ފުރިހަމަ ނަމޫނާއެކެވެ. ކޮންމެ ގުނަވަނެއް ހައްދަވައިފައިވާ ރިވެތިކަމާއި، މުނާސަބުކަމާއި، ހަށިގަނޑުގެ އެކިއެކި ނިޒާމުތައް ހިނގުމުގައި ލައްވައިފައިވާ ބަރާބަރުކަމާއި، ކޮންމެ ގުނަވަނެއް ވެސް އެ ގުނަވަނެއްގެ ވަޒީފާ އަދާކުރުމުގައި ހުރި ކުޅަދާނަކަން އެ ވަނީ، މި ޒަމާނުގެ އެންމެ ކުރިއަރައިފައިވާ ސައިންސުވެރީންގެ ސައިންސު ވެސް ނުކުޅައްދައިފައެވެ. އަދި މިހާ ތަނަށް ދުނިޔެއާއި، ސައިންސު ތަރައްޤީވީ އިރު ވެސް، އަދި މިހާ ތަނަށް ވެސް އެއްވެސް ބަޔަކަށް ނޭނގޭ ކިތަންމެ ސިއްރެއް، އިންސާނާގެ ހަށިގަނޑުގައިވާ ކަމުގައި ބުނެ، އެ ކަމުގެ އެންމެ މަތީ މާހިރުން ލަދުވެތިކަމާ އެކު އެތިބަ އިޢުތިރާފުވަނީއެވެ. ފަހެ، މި ފަދަ ފުރިހަމަ އަދި އެހައިމެ ރިވެތި ގޮތެއްގައި އެންމެހައި ތަކެތި އުފައްދަވައި ޚަލްޤުކުރެވި إِلٰهُގެ މަތިވެރިވަންތަކަމާއި ހުސްޠާހިރުވަންތަކަމުގެ ބޮޑުކަމާއެވެ![276]","[275]-  اَلْجَامِعُ لأِحْكَامِ الْقُرْآنِ لِلْإمَامِ الْقُرْطُبِي \n[276]-  تَفْسِيرُ الشَّيخِ أَبِي بَكْرِ بْنِ إِبْرَاهِيم بِتَصَرُفٍ يَسِيرٍ"],["(22) އަދި ތިޔަބައިމީހުންގެ ރިޒްޤު ވަނީ އުޑުގައެވެ. އެހެނީ، ރިޒްޤުގެ ސަބަބެއް ކަމުގައިވާ ވާރޭފެން ވެހެނީ އުޑުންނެވެ. އަދި ތިޔަބައިމީހުންނަށް ދެއްވާ ރިޒްޤުގެ ބާވަތާއި މިންވަރު ކަނޑައަޅުއްވައި، އެ ހުރިހައި ކަމެއްމެ ވަނީ، الَّوْحُ الْمَحْفُوظُގައި ލިއުއްވައިފައެވެ. އަދި ތިޔަބައިމީހުންނަށް ދުނިޔޭގައި ދެއްވުމަށް ވަޢުދުކުއްރެވިގެންވާ ހުރިހައި ކަމެއް ވެސް ވަނީ އުޑުގައެވެ. އެއީ، ހެޔޮ މިންވަރާއި، ނުބައި މިންވަރާއި، ތަނަވަސްކަމާއި، ދަތިކަމާ އަދި އެ ނޫން އެންމެހައި ކަންތައްތަކެވެ. އަދި އާޚިރަތްދުވަހުން ތިޔަބައިމީހުންނަށް ދެއްވުމަށް، اللهُ I ވަޢުދުކުއްރެވި ޘަވާބާއި ޢަޛާބު ވެސް ވަނީ މިންވަރުކުރައްވައި ލިއުއްވައިފައެވެ. އެ ހުރިހައި ކަމެއްމެ ހިނގަނީ، ހަތްވަނަ އުޑުގެ މަތީ ލެއްވިގެންވާ ޢަރުޝިފުޅު މަތީ އިސްތިވާވެވޮޑިގެންވާ إِلٰهُ މިންވަރުކުރައްވައި، ނިޔާކުރެއްވި ގޮތެއްގެ މަތީން، އެ إِلٰهُގެ އަމުރުފުޅަށެވެ.[277]","[277]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(23) ފަހެ، އުޑާއި ބިމުގެ ވެރި رَبُّ، އެ إِلٰهُގެ ޛާތުފުޅު ގަންދެއްވައި ހުވާކުރައްވައި ބަސްވަޙީކުރައްވައެވެ. ހަމަކަށަވަރުން، އިސްވެދިޔަ އާޔަތްތަކުގައި އަންގަވައިފައިވާ ޚަބަރުތަކާއި، ވާހަކަތަކަކީ އެއްވެސް އޮޅުމެއް އަދި ދޮގެއް ވެސް ނެތް ޙައްޤު ވާހަކަތަކެކެވެ. މަރުވުމަށް ފަހު އަލުން ދިރުއްވައި، އެންމެހައި މީސްތަކުން މަޙްޝަރުކުރައްވައި، ޙިސާބުބައްލަވައި ޖަޒާދެއްވާނޭ ކަމީ ކަށަވަރު ކަމެކެވެ. އެ ކަންތައްތައް ހިނގާނޭ ކަމާ މެދަކު، އެއްވެސް ޝައްކެއްނެތެވެ. އަދި އެ ކަންތައްތައް މަނާކޮށް ހުއްޓުވޭނޭ، ހަމަ އެއްވެސް ފަރާތެއް ނުވެއެވެ. އަދި ހަމަކަށަވަރުން، ތިޔަބައިމީހުންގެ އަނގައިން ބުނާ ޙައްޤު ބަހުގެ ތެދުކަން ތިޔަބައިމީހުންނަށް އެނގޭ ފަދައިން، އެ ކަންތައްތައް ހިނގާނޭ ވާހަކައަކީ، ހަމަ ޙައްޤު ތެދު ވާހަކައެކެވެ. އެ ހުރިހައި ކަމަކީ ވެސް ޙައްޤު ތެދުކަން ކަށަވަރެވެ.[278]","[278]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(24) އޭ ނަބިއްޔާއެވެ! إِبْرَاهِيمُ uގެ އަރިހަށް ވަޑައިގެންނެވި މާތްވެގެންވާ މެހުމާނުންގެ ވާހަކަ، އިބަ ނަބިއްޔާގެ އަރިހަށް އައިސްފައިވޭތޯއެވެ؟ ދަންނާށެވެ! އެ މެހުމާނުންނަކީ މާތްވެގެންވާ މަލާއިކަތުންގެ ވަފުދެކެވެ. އެ ވަފުދުގައި ހިމެނިވަޑައިގަންނަވަނީ، جِبْريلُ uއާއި، مِيكَائِيلُ uއާއި، إسْرَافِيْل uއެވެ. އަދި إِبْرَاهِيمُ uގެ އަރިހަށް އެ ތިން މަލާއިކަތުން ވެސް ވަޑައިގެންނެވީ، ރިވެތި ފިރިހެނުން ތަކެއްގެ ސިފައިގައެވެ.[279]","[279]-  اَلْجَامِعُ لأِحْكَامِ الْقُرْآنِ لِلأْمَامِ الْقُرْطُبِي"],["(25) إِبْرَاهِيمُ uގެ އަރިހަށް އެ މަލާއިކަތުންގެ ވަފުދު ވެދެވަޑއިގެންނެވި ހިނދު، “سَلَاماً] މި ފަދައިން ވިދާޅުވެ، އެ މަލާއިކަތުން އެ ރަސޫލާއަށް ސަލާމްކުރެއްވިއެވެ. އަދި އެ ރަސޫލާ ވެސް “سَلَامٌ عَلَيْكُمْ] މި ފަދައިން ވިދާޅުވެ، އެ މަލާއިކަތުން ކުރެއްވި ސަލާމުގެ ޖަވާބުދެއްވިއެވެ. އަދި، އެ މަލާއިކަތުންނަށް، إِبْرَاهِيمُ u ވިދާޅުވިއެވެ. “ތިޔަ މެހުމާނުންނަކީ ކޮން ބަޔަކު ކަން، އަޅުގަނޑަކަށް ނޭނގެއެވެ.][280] ނުވަތަ “އެ ރަސޫލާގެ ހިތްޕުޅަށްއެރިއެވެ. “މި މެހުމާނުންނަކީ އެއްގޮތަކަށް ވެސް އަހުރެން ނުދަންނަ ބަޔެކެވެ.][281]","[280]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[281]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(26) ދެން، އެ މެހުމާނުންނަށް އެނގިވަޑައިނުގަންނަވާ ގޮތަށް، އެ ރަސޫލާގެ އަނބިކަނބަލުންގެ އަރިހަށް، ނުހަނު އަވަހަށް އެ ރަސޫލާ ވަޑައިގެންނެވިއެވެ. އަދި ޅަވަރުގެ ރޫފަ ރަނގަޅު ގެރިއެއް ފިއްސަވައިގެން ގެންނަވައި، އެ މެހުމާނުންނަށް ޖާފަތެއް ދެއްވިއެވެ.[282]","[282]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(27) އަދި ފިއްސަވައިގެން ގެންނެވި، ރޫފަ ރަނގަޅު ޅަ ގެރި މެހުމާނުންގެ ކުރިފުޅުމަތީގައި ބަހައްޓަވައި ކައިރިކުރެއްވުމަށް ފަހު، ނުހަނު އަދަބު އިޙްތިރާމާ އެކު ވިދާޅުވިއެވެ. ފަހެ، ތިޔަ މެހުމާނުންނަށް ޓަކައި ބެހެއްޓިފައި ތިޔަވާ ފަރީއްކޮޅު، ތިޔަބޭފުޅުން ފަރީއްނުކުޅުވާނަންތޯއެވެ؟ [283]","[283]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(28) ދެން ފަހެ، إِبْرَاهِيمُ u ދެއްވި ޖާފަތް އެ މެހުމާނުން ފަރީއްނުކުޅުއްވުމުން، އެ މެހުމާނުންނާ މެދު، އެ ރަސޫލާގެ ހިތްޕުޅަށް ބިރުވެރިކަން ވަނެވެ. އެ ކަން އެ މެހުމާނުންނަށް ވިސްނިވަޑައިގަތުމުން، އެ ރަސޫލާއަށް އެ މެހުމާނުން ދެންނެވިއެވެ. ތިބާ ބިރުފުޅުގެންވަޑައިނުގަންނަވާށެވެ! އަޅުގަނޑުމެންނަކީ، اللهُ Iގެ ޙަޟްރަތުން ފޮނުއްވިގެންވާ މަލާއިކަތުންނީމުއެވެ. ދެން އެއަށްފަހު، ނުހަނު ބޮޑު އުފައުވެރި ޚަބަރެއް، އެ މަލާއިކަތުން އެ ރަސޫލާއަށް ދެއްވިއެވެ. އެއީ، ދީނީ ޢިލްމަށް އަރައިހުންނެވި ދަރިކަލަކު، އެ ރަސޫލާއަށް ލިބިވަޑައިގަންނަވާނޭ ކަމުގެ އުފައުވެރި ޚަބަރެވެ. އެ ދަރިކަލަކީ، އެ ރަސޫލާގެ އަނބިކަނބަލުން سَارَة oގެ ކިބައިން، އެ ރަސޫލާއަށް ލިބިވަޑައިގެންނެވި ދަރިކަލުންނެވެ. އެއީ، إِسْحَاقُ uއެވެ.[284]","[284]-  التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(29) އަދި، އެ ރަސޫލާގެ މެހުމާނުން އެ ރަސޫލާއަށް އެ ދެއްވި އުފައުވެރި ޚަބަރުގެ އަޑު، އެ ރަސޫލާގެ އަނބިކަނބަލުން سَارَة oއަށް އިވިވަޑައިގަތެވެ. އެ އަޑު އިވިވަޑައިގަތުމުން އެ ކަމަނާއަށް ލިބިވަޑައިގެންނެވި ޙައިރާންކަމުގެ ބޮޑުކަމުން ހަޅޭފުޅުލެއްވުނެވެ. އަދި، އެ ކަމަނާގެ އަތްތިލަފުޅުން އަމިއްލަ ނިތްކުރިފުޅުގައި ޖައްސަވައިފައި ވިދާޅުވިއެވެ.[285] އަޅުގަނޑަކީ، މުސްކުޅިވެ ދަރީންނުވިހާ ޢުމުރަށް ގޮސްފައިވާ މީހަކީމެވެ. އަދި ދަރިމައިނުވާ އަންހެނަކީމެވެ. ވީއިރު، އަޅުގަނޑަށް ކުއްޖަކު ލިބޭނީ ފަހެ ކިހިނަކުންތޯއެވެ؟[286]","[285]-  تَفْسِيرُ جَامِعِ الْبَيَانِ لِلإْمَامِ مُحَمَّدِ بنِ جَرِيرِ الطَّبَرِي\n[286]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(30) ދެން، އެ މަލާއިކަތުން އެ ކަމަނާއަށް ވިދާޅުވިއެވެ. އަޅުގަނޑުމެން ކަމަނާއަށް މި ދިން ޚަބަރަކީ، ކަމަނާގެ ވެރި رَبُّގެ ޙަޟްރަތުން އައިސްފައިވާ ޚަބަރެކެވެ. އެހެނީ ހަމަކަށަވަރުން، ކަމަނާގެ ވެރި رَبُّ ވަޙީކުރެއްވީ އެ ފަދައިންނެވެ. ހަމަކަށަވަރުން، ކަމަނާގެ ވެރި رَبُّ އެ ކަމަށް ކުޅަދުންވަންތައެވެ. އެ إِلٰهُގެ ކުޅަދުންވަންތަކަމަކީ، އެ ކަމުގައި އެއްވެސް އަޖައިބުކަމެއް ނުވާ ކަމެކެވެ.[287] ހަމަކަށަވަރުން، އެ إِلٰهއީ، މިންވަރުކުރެއްވުމާއި ޚަލްޤުކުރެއްވުމުގައި ޙިކްމަތްވަންތަ، ޚަލްޤުތަކުންގެ ކަންތައްތަކާއި އެބައިމީހުންނަށް ފައިދާހުރި ރަނގަޅު ގޮތް މޮޅަށް ދެނެވޮޑިގެންވާ إِلٰهއެވެ.[288] ދަންނާށެވެ! އޭރު سَارَة oގެ އުމުރުފުޅަކީ ނުވަދިހަ ނުވަ އަހަރުފުޅެވެ. އަދި، إِبْرَاهِيمُ uގެ އުމުރުފުޅަކީ ސަތޭކަ އަހަރުފުޅެވެ.[289] وَالله أَعْلَمُ ފަހެ، اللهُ I ދެއްވި ވާގިފުޅުން، ކީރިތި ޤުރްއާނުގެ ސައްބީސްވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ I ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރު ކޮށްދެއްވުން ވެސް މެއެވެ.","[287]-  التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[288]-  الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[289]-  اَلْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(13) إِبْرَاهِيمُ uގެ އަރިހަށް ވަޑައިގެން ތިއްބެވި މަލާއިކަތުންނަށް އެ ރަސޫލާ ވިދާޅުވިއެވެ. ތިޔަ މަލާއިކަތުން ފޮނުއްވިފައި ވަނީ ކޮން ކަމަކަށްޓަކައިތޯއެވެ؟ އަދި ތިޔަ މަލާއިކަތުންނާ ޙަވާލުކުރެއްވިފައި ވަނީ ކޮން މަސްއޫލިޔަތެއްތޯއެވެ؟",""],["(23) إِبْرَاهِيمُ  u  އެ ކުރެއްވި ސުވާލަށް ޖަވާބުދެއްވަމުން އެ މަލާއިކަތުން ވިދާޅުވިއެވެ. ހަމަކަށަވަރުން، އަޅުގަނޑުމެން ފޮނުއްވިފައި މި ވަނީ، اللهُ Iގެ އެއްކައުވަންތަކަމަށް އިންކާރުކޮށް، އެ إِلٰهއަށް އުރެދި ކާފިރުވި މުޖުރިމު ޤައުމެއްގެ މީހުންގެ ގާތަށެވެ. އެއީ، ސަދޫމުގެ މީހުންނެވެ.",""],["(33) اللهُ I އަޅުގަނޑުމެން ފޮނުއްވައިފައި މި ވަނީ، ނުބައިނުލަފާ ފާހިޝު ޢަމަލުތަކަށް އަރައިގަންނަ ޤައުމެއްގެ ކުށްވެރީންގެ މައްޗަށް، ހަރުވެ ހިކިފައިވާ މަށީން ތައްޔާރުކުރެވިފައިވާ ނުހަނު ތޫނު ހިލަތައް އުކުމަށެވެ.",""],["(43) ހަރުވެ ހިކިފައިވާ މަށީން ތައްޔާރުކުރެވިފައި އެވާ ނުހަނު ތޫނު ހިލަތަކަކީ، اللهُ I ބާވައިލެއްވި ޝަރީޢަތުގެ އިމުން ބޭރުވެ، އުރެދުމާއި ކުފުރުވެރިކަމުގައި ހައްދުފަހަނަޅައިދިޔަ މީހުން ހަލާކުކުރެއްވުމަށް ޓަކައި، އެބައިމީހުންގެ މައްޗަށް އުކުމަށް، އިބަ ރަސޫލާގެ ވެރި رَبُّގެ ޙަޟްރަތުން ފާހަގަލެއްވިފައިވާ ހިލަތަކެކެވެ. އަދި އެއިން ކޮންމެ ހިލައެއްގައިމެ، އެ ހިލައިން ޖެހޭންވާ މީހާގެ ނަން ލިޔެވިފައި ވިއެވެ. ދަންނާށެވެ! لُوطُ uގެ ޤައުމުގެ މީހުންގެ މައްޗަށް، ނުހަނު ގަދަފަދަ ޢަޛާބު ފޮނުއްވުމަށް، اللهُ Iގެ ޙަޟްރަތުން ފޮނުއްވުނު މަލާއިކަތުންގެ އަރިހުގައި، އެ ޢަޛާބު ލުއިކޮށްދެއްވުމާމެދު  إِبْرَاهِيمُ u ވާހަކަފުޅުދެއްކެވުމުން، އެ މަލާއިކަތުން އެ ރަސޫލާއަށް ދެންނެވިއެވެ. ( يَا إِبْرَاهِيمُ أَعْرِضْ عَنْ هَٰذَا ۖ  إِنَّهُ قَدْ جَاءَ أَمْرُ رَبِّكَ ۖ وَإِنَّهُمْ آتِيهِمْ عَذَابٌ غَيْرُ مَرْدُودٍ) [1]  މާނައީ: [ އޭ إِبْرَاهِيمُ u އެވެ! ތިޔަ ކަންތައް ދޫކޮށްލައްވާށެވެ! لُوطُ uގެ ޤައުމުގެ މީހުންގެ ކިބައިން ޢަޛާބު ލުއިކޮށްދެއްވުމަށް އެދިވަޑައިގެން އެއްގޮތަކަށް ވެސް ނުދަންނަވާށެވެ! އެހެނީ ހަމަކަށަވަރުން، އެބައިމީހުންނަށް ދެއްވުމަށް، ތިބާގެ ވެރި رَبُّ ކަނޑައެޅުއްވި ޢަޛާބަކީ، އެބައިމީހުންނަށް ޙައްޤު ޢަޛާބެކެވެ. އަދި ކިއެއްތަ! އެބައިމީހުން ހަލާކުކުރައްވައި ނެތިކުރެއްވުމަށް، އެ إِلٰهُ ފޮނުއްވި އަމުރުފުޅު ވަނީ އައިސް ނިމިފައެވެ. ވީމާ، އެބައިމީހުންގެ މައްޗަށް އަންނާނޭ ޢަޛާބަކީ، އަނބުރައި ރައްދުނުކުރެވެނިވި ޢަޛާބެއް ކަން ކަށަވަރެވެ.”","[1]- سُورَةُ هُود - اَلْآيَة: 76"],["(53) ފަހެ، لُوطُ uއާއި، އެ ރަސޫލާގެ ޤައުމުގެ މީހުން އުޅުނު ރަށުގައި ތިބި އެންމެހައި މުއުމިނުން، اللهُ I އެ ރަށުން ނެރުއްވިއެވެ. އެއީ، އެ ރަށުގައި އުޅުނު ކުށްވެރި މުޖުރިމުންގެ މައްޗަށް ފޮނުއްވި ޢަޛާބުން، އެ މުއުމިނުން ސަލާމަތްކުރައްވައި މިންޖުކުރެއްވުމަށް ޓަކައެވެ.",""],["(63) ފަހެ، އެ ރަށުގެ ހުރިހައި ގެއެއްގެ ތެރެއިން އެންމެ ގެއެއް ފިޔަވައި މުސްލިމުން ތިބި، އެއްވެސް އެހެން ގެއެއް، اللهُ I އެ ރަށަކުން ދެކެވޮޑިއެއްނުގަންނަވަތެވެ. ދަންނާށެވެ! އެ ގެއަކީ، لُوطُ uއާއި، އެ ރަސޫލާގެ އަހްލުވެރީން އުޅުއްވި ގެކޮޅެވެ. ނަމަވެސް، އެ ގެކޮޅުގައި ތިބި މީހުންގެ ތެރެއިން އެ ރަސޫލާގެ އަނބިކަމަނާ ވެގެން ދިޔައީ، ހަލާކުވެ ނެތިދިޔަ މީހުންގެ ތެރެއިންނެވެ. އެއީ، އެ ކަމަނާ މުސްލިމަކު ކަމުގައި ނުވާތީއެވެ.",""],["(73) އަދި لُوطُ uގެ ޤައުމުގެ މީހުން، اللهُ Iއަށް އުރެދި، ކާފިރުވެ، ނުބައިކަން ބޮޑު ފާޙިޝު ޢަމަލުތަކަށް އަރައިގަތުމުގެ ސަބަބުން، އެ إِلٰهُ، އެބައިމީހުންގެ މައްޗަށް ޢަޛާބުފޮނުއްވައި، އެބައިމީހުން ހަލާކުކުރައްވައި، ނެތިކުރެއްވިއެވެ. އަދި އެ ކަމުގެ މައްޗަށް ހެކިދެނިވި ނިޝާންތައް އެބައިމީހުން އުޅުނު ރަށުގައި، اللهُ I ލެއްވިއެވެ. އެއީ، އެބައިމީހުން ފަދަ އުރެދުންތެރި ކޮންމެ ބައެއްގެ މައްޗަށް ވެސް، اللهُ I ފޮނުއްވާ ވޭންދެނިވި ޢަޛާބަށް ބިރުވެތިވާ ބަޔަކަށް ހުރި ޢިބްރަތެއްގެ ގޮތުގައި އެ ނިޝާންތައް ވުމަށް ޓަކައެވެ. ދަންނާށެވެ! اللهُ Iއަށް އުރެދި ކާފިރުވެ، لُوطُ u ގެ ރިސާލަތު ދޮގުކޮށް،   އެއް ޖިންސުން ގުޅުން ހިންގުމުގެ ފާޙިޝު ޢަމަލުތަކަށް އަރައިގަތުމުގެ ސަބަބުން ބަންޑުންޖެއްސެވުނު ރަށްތަކުގައި އުޅުނީ، ހަ ސަތޭކަ ހާސް މީހުން ކަމުގައި ރިވާވެގެން ވެއެވެ. އަދި އެބައިމީހުންގެ މައްޗަށް ޢަޛާބު ފޮނުއްވުނީ ހަތަރު ގޮތަކަށެވެ. އެއީ، جِبْرِيلُ uގެ ފިޔަފުޅުން ޖައްސަވައި އޭގެ ތެރެއިން ބަޔަކު މީހުންގެ ލޯތައް ކަނުކުރެއްވުމާއި، އެބައިމީހުންގެ މައްޗަށް، جِبْرِيلُ u ހަޅޭފުޅުލައްވަވައިގަތުމާއި، އެބައިމީހުން އުޅުނު ރަށްތަކުގެ މައްޗަށް އޮތްފުށް ދަށަށް ޖައްސަވައި، ދަށަށް އޮތްފުށް މައްޗަށް ޖެއްސެވުމާއި، ހިލައިގެ ވާރޭ ވެއްސެވުމެވެ. އެބައިމީހުން އުޅުނީ، سَدُومއާއި، دَامُورَاއާއި، عَامُورَاއާއި، صَابُورَاއާއި، ضَعُوهއާއި، قُتَمއާއި، މި ހަ ރަށުގައެވެ. އަދި އެބައިމީހުންގެ މައްޗަށް ފޮނުއްވުނު ހަތަރު ޢަޛާބުގެ ތެރެއިން ހިލައިގެ ވާރޭ ފޮނުއްވުނީ، އެ ރަށްރަށުގެ މީހުންގެ ތެރެއިން ރަށުން ބޭރުގައި ތިބި މީހުންގެ މައްޗަށް ކަމުގައި ވެސް، މުފައްސިރުން ވިދާޅުވެފައި ވެއެވެ.[2]","[2]- تَفْسِيرُ الْإِمَامِ مُقَاتِلِ بْنِ سُلَيمَان وَتَفْسِيرُ الشَّعْرَاوِي - اَلْخَوَاطِرُ - لِلشَّيْخِ مُحَمَّدِ مُتَوَلِّي الشَّعْرَاوِي"],["(83) އަދި ފައުޅުވެ ބަޔާންވެގެންވާ މުޢުޖިޒާތްތަކާއި ހެކިތަކާ އެކު، ފިރްޢައުނާއި އޭނާގެ ޤައުމުގެ މީހުންގެ ގާތަށް، اللهُ Iގެ ޙަޟްރަތުން مُوسَى u ފޮނުއްވުމުން، ފިރްޢައުނާއި އޭނާގެ ޤައުމުގެ މީހުން، އެ ރަސޫލާގެ ދަޢުވަތު ދޮގުކޮށް އަނިޔާވެރިވުމުގެ ސަބަބުން، އެ އަނިޔާވެރީންނާ މެދު ކަންތައް ހިނގައިދިޔަ ގޮތުގެ ވާހަކައިގައި، ވޭންދެނިވި ޢަޛާބަށް ބިރުވެތިވާ ބަޔަކަށް ޢިބްރަތްތެރި ފިލާވަޅުތަކެއް ވެއެވެ.",""],["(93) ފަހެ، ފައުޅުވެ ބަޔާންވެގެންވާ ހެކިތަކާއި ބުއްދި ޙައިރާންކުރުވަނިވި މުޢުޖިޒާތްތަކައިގެން ފިރްޢައުނުގެ ގާތަށް، مُوسَى u ވަޑައިގަތުމުން، ފިރްޢައުނާއި އޭނާގެ ލަޝްކަރު އީމާންކަމަށް ފުރަގަސްދީ ޙައްޤާ ދެކޮޅުހެދިއެވެ. އަދި مُوسَى u ގެންނެވި މުޢުޖިޒާތްތައް ފެނުމުން، އޭނާއާއި އޭނާގެ ލަޝްކަރުގެ މީހުން ބުންޏެވެ. مُوسَى بْنِ عِمْرَانއަކީ ސިޙްރުވެރި ޖާދޫގަރެކެވެ. ނުވަތަ އޭނާއަކީ ބުއްދި ގޯސްވެފައިވާ މޮޔައެކެވެ. ދަންނާށެވެ! ފިރްޢައުނާއި އޭނާގެ ޤައުމުގެ މީހުން އެ ފަދައިން ބުނި އިރު، مُوسَى uގެ ތެދުވެރިކަމާއި، އެ ރަސޫލާ ގެންނެވި ރިސާލަތުގެ ތެދުކަން އެބައިމީހުންނަށް ޔަޤީނުން ވެސް އެނގެއެވެ. އެ ކަމަށް އިޝާރާތްކުރައްވައި، اللهُ I ވަޙީކުރައްވައިފައި ވެއެވެ.[3]  މާނައީ: [އަދި އެ މުޢުޖިޒާތްތަކާއި ހެކިތަކަކީ، ޙައްޤު ތެދުކަން އެބައިމީހުންނަށް އެނގި ޔަޤީންވުމާ އެކު ވެސް، އަނިޔާވެރިކަމާއި  ބޮޑާވެގަތުމުގެ ގޮތުން، އެ މުޢުޖިޒާތްތަކާއި ހެކިތަކަށް އެބައިމީހުން އިންކާރުކޮށް ޙައްޤާ ދެކޮޅުހެދިއެވެ.] އަދިވެސް، اللهُ I ވަޙީކުރައްވައިފައި ވެއެވެ.[4]މާނައީ: [ފިރްޢައުނަށް مُوسَى u  ވިދާޅުވިއެވެ! ހަމަކަށަވަރުން، ބަޔާންވެގެންވާ ޙުއްޖަތްތަކުން ފުރިގެންވާ ދަލީލުތަކެއް ކަމުގައި ބާވައިލެއްވުނު މި މުޢުޖިޒާތްތައް، ތިމަން ރަސޫލާއަށް ދެއްވީ، އުޑުތަކާއި ބިމުގެ ވެރި رَبُّ ފިޔަވައި އެހެން ފަރާތަކުން ނޫން ކަން ކަލެއަށް ރަނގަޅަށް އެނގެއެވެ.] އެ ފަދަ މުޢުޖިޒާތްތަކުން، اللهُ Iގެ އެއްކައުވަންތަކަމާއި، ރުބޫބިއްޔަވަންތަކަމާއި، އުލޫހިއްޔަވަންތަކަމުގެ މައްޗަށް ބުއްދީގެ އަހްލުވެރީން ދަލީލު ލިބިގަނެއެވެ.","[3]- سُورَةُ النَّمْل - اَلْآيَة: 14\r[4]- سُورَةُ الْإِسْرَاء -اَلْآيَة: 201"],["(04) ފަހެ، ގަދަފަދަ ހިއްޕެވުމަކުން ފިރްޢައުނާއި އޭނާގެ ލަޝްކަރުގެ އެންމެން ހިއްޕަވައި، އެބައިމީހުން އެންމެން ކަނޑުގައި ލައްވައި، اللهُ I އެބައިމީހުން ޣަރަޤު ކުރެއްވިއެވެ. ފަހެ، ފިރްޢައުނު ޣަރަޤުވެ، ހަލާކުވެ، ނިމިދިޔައީ، ޙައްޤާ ދެކޮޅުހަދައި، اللهُ Iގެ ޙަޟްރަތުން ފޮނުއްވޭ ރިސާލަތަށް އިންކާރުކޮށް، ރުބޫބިއްޔަތުގެ ދަޢުވާކުރާ ކޮންމެ މީހަކަށްމެ ލިބުން ޙައްޤު މަލާމާތް ލިބިގެންވާ ޙާލުގައެވެ. [5]","[5]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(14) އަދި އުރެދުންތެރީންގެ މައްޗަށް، اللهُ I ފޮނުއްވާ ޢަޛާބަށް ބިރުވެތިވާ ބަޔަކަށް ޓަކައި، ޢާދު ބާގައިގެ މީހުން ހަލާކުކުރައްވައި ނެތިކުރެއްވި ގޮތުގެ ވާހަކައިގައި، ޢިބްރަތާއި ނަސޭހަތުން ފުރިގެންވާ ފިލާވަޅުތަކެއް ވެއެވެ. ދަންނާށެވެ! اللهُ I އެބައިމީހުން ހަލާކުކުރައްވައި ނެތިކުރެއްވީ، އެއްވެސް ކަހަލަ ފައިދާއެއް ބަރަކާތެއްނުވާ، ނުހަނު ނުރައްކައުތެރި ގަދަފަދަ ވައެއް އެބައިމީހުންގެ މައްޗަށް ފޮނުއްވުމުންނެވެ. އަދި އެ ފަދަ ގަދަފަދަ ވައެއް ޢާދު ބާގައިގެ މީހުންގެ މައްޗަށް ފޮނުއްވައި، اللهُ I އެބައިމީހުން ހަލާކުކުރެއްވީ، އެބައިމީހުންގެ ގާތަށް އެ إِلٰهُ ފޮނުއްވި ރަސޫލާ  هُودُ u ގެންނެވި ރިސާލަތު ދޮގުކޮށް، އެ ރަސޫލާއަށް އުރެދި ކާފިރުވުމުގެ ސަބަބުންނެވެ.",""],["(24) އެ ސުންޕާ ވައި އައިސް، ޢާދު ބާގައިގެ ކާފިރުންގެ މައްޗަށް ޖެހުނު ހިނދު، އެ ވައި އެރި ނަމަ އެރި ކޮންމެ އެއްޗެއް ފުނޑުފުނޑުކޮށް، ހަލާކުކޮށް، އެ އެއްޗަކީ ފީވެ، ވީރާނާވެފައިވާ އެއްޗަކަށް ހަދައިފައި މެނުވީ ދުލެއްނުކުރެއެވެ. އެހެންކަމުން، އެ ޤައުމުގެ މީހުންގެ ކިބައިގައި ހުރި ގަދަފަދަކަމާ އެކު ވެސް، އެބައިމީހުންގެ މުދަލާއި، ގޯތިގެދޮރާ އެކު، އެ އެންމެން ހަލާކުވެ ފަނާވެ ނެތިދިޔައީއެވެ. އެއީ، اللهُ  Iގެ ކަށަކުޅަދުންވަންތަކަމުގެ މައްޗަށް ހެކިދެނިވި ފައުޅުކަން ބޮޑުވެގެންވާ ދަލީލެކެވެ. އެހެނީ، އެ إِلٰهُ ކުރައްވާ ކަމަކަށް ހުރަސްއަޅައި، އެ ކަމެއް ވިޔަނުދީ މަނާކޮށް، އެ ކަމުގެ މައްޗަށް، ކިތަންމެ ކުޑަ ބާރެއް ވިއަސް ފޯރުވޭނޭ ހަމަ އެއްވެސް ފަރާތެއް ނުވެއެވެ. ވީމާ، އެ إِلٰهއަށް އުރެދޭ ކޮންމެ މީހެއްގެ ކިބައިން އެ ކަމުގެ ބަދަލު، އެ إِلٰهُ ހިއްޕަވާނެތެވެ.",""],["(34) އަދި އުރެދުންތެރީންގެ މައްޗަށް، اللهُ I ފޮނުއްވާ ޢަޛާބަށް ބިރުވެތިވާ ބަޔަކަށް ޓަކައި، ޘަމޫދު ބާގައިގެ މީހުން ހަލާކުކުރައްވައި ނެތިކުރެއްވި ގޮތުގެ ވާހަކައިގައި، ޢިބްރަތާއި ނަސޭހަތުން ފުރިގެންވާ ފިލާވަޅުތަކެއް ވެއެވެ. ދަންނާށެވެ! صَالِحُ u ގެންނެވި ރިސާލަތުގެ ތެދުކަމުގެ މައްޗަށް ދަލީލުކުރަނިވި މުޢުޖިޒާތެއްގެ ގޮތުގައި، ފަރުބަދަ ފަޅިއަކުން އަންހެން ޖަމަލެއް، اللهُ I ނެރުއްވިއެވެ. އެ ފަދަ ބޮޑު މުޢުޖިޒާތެއް ދެއްކެވުމުން ވެސް، އެބައިމީހުންގެ ކިބައިގައިހުރި ދެކޮޅުވެރިކަމާއި، ޢަދާވާތްތެރިކަމާއި، ދީނަށް ފުރަގަސް ދިނުން ދިޔައީ އިހުނަށްވުރެން އިތުރުވެގެންނެވެ. އެ ހިނދު އެބައިމީހުންނަށް ބުނެވުނެވެ. ތިޔަބައިމީހުންގެ އަޖަލު ހަމަވާނދެން، ދިރިއުޅުމުގައި ތިޔަބައިމީހުންނަށް ލިބޭން ހުރި ފައިދާއަކާއި، އަރާމަކާއި، މަޖަލެއް ލިބިގަންނާށެވެ! اللهُ Iގެ ޙަޟްރަތުން ޘަމޫދު ބާގައިގެ ކާފިރުންގެ މައްޗަށް ޢުޤޫބާތް ފޮނުއްވައި، އެ إِلٰهُ އެބައިމީހުން ހަލާކުކުރެއްވީ، އެބައިމީހުންގެ ގާތަށް، އެ إِلٰهُ ފޮނުއްވި ރަސޫލާ صَالِحُ u ގެންނެވި ރިސާލަތު ދޮގުކޮށް، އެ ރަސޫލާއަށް އުރެދި ކާފިރުވުމުގެ ސަބަބުންނެވެ.",""],["(44) ފަހެ، ޘަމޫދު ބާގައިގެ މީހުން، އެބައިމީހުންގެ ވެރި رَبُّގެ އަމުރުފުޅާ ޚިލާފުވެ، އެބައިމީހުންގެ ގާތަށް، އެ إِلٰهُ ފޮނުއްވި ރަސޫލާގެ ރިސާލަތު ދޮގުކޮށް، ބޮޑާކަމާއި ކިބުރުވެރިކަމުގައި ހައްދުފަހަނަޅައި ދިޔައެވެ. ދެން، އެބައިމީހުން ބަލަބަލައި ތިއްބައި، ގަދަފަދަ ޢަޛާބުގެ އަޑުފަށްގަނޑު އައިސް، އެބައިމީހުން ވަށައިލައި އެބައިމީހުން ހަލާކުކޮށް، ނެތިކޮށްލިއެވެ.",""],["(54) ދެންފަހެ، ޘަމޫދު ބާގައިގެ މީހުންގެ މައްޗަށް ފޮނުއްވުނު ޢަޛާބުގެ ގަދަފަދަ އަޑުފަށްގަނޑު އައިސް ޖެހުނު ހިނދު، އެ ޢަޛާބު ދުރުކޮށް އެއިން ސަލާމަތްވެގަނެވޭ ފަދަ، ބާރެއް އެބައިމީހުންގެ ކިބަޔަކު ނެތެވެ. އަދި ތިބި ތަނުން ތެދުވެ، ފިލާން ދުވުމުގެ ކުޅަދާނަކަމެއް ވިއަސް އެބައިމީހުންގެ ގަޔަކު ނެތެވެ. އަދި ކިއެއްތަ! އަމިއްލަ ނަފްސު ދިފާޢުކޮށް، ނަޞްރުލިބިގަތުމުގެ ކުޅަދާނަކަން ލިބިގެންވާ ބަޔަކު ކަމުގައި ވެސް، އެބައިމީހުން ނުވިއެވެ.",""],["(64) އަދި ޢާދު ބާގައިގެ މީހުންނާއި، ޘަމޫދު ބާގައިގެ މީހުންނާއި، ފިރްޢައުނާއި، އޭނާގެ ލަޝްކަރު ހަލާކުކުރެއްވުމުގެ ކުރީން، اللهُ I ވަނީ، نُوحُ uގެ ޤައުމުގެ މީހުން ހަލާކުކުރައްވައިފައެވެ. އެއީ، نُوحُ u ގެ ޤައުމުގެ މީހުން ވެސް، އެ ރަސޫލާ ގެންނެވި ރިސާލަތަށް އިންކާރުކޮށް، اللهُ Iގެ އަމުރުފުޅުތަކަށް ނުކިޔަމަންތެރިވެ އުރެދުމުންނެވެ. އެބައިމީހުން އުރެދުމުގެ ސަބަބުން، އެބައިމީހުންގެ މައްޗަށް މެދުކެނޑުމެއްނެތި އުޑުން ނުހަނު ބޯކޮށް ވާރޭ ވެހި، ބިން ފަޅަފަޅައިގެން ގޮސް ފެންއަރައި، އުޑުން ވެހުނު ފެނާއި ބިމުން އެރި ފެނާއި، އެ ދެ ފެން އެކުވެ، نُوحُ uގެ ޤައުމުގެ އެންމެހައި ކާފިރުތަކުން އެ ފެންގަނޑުގައި ޣަރަޤުވެ، ހަލާކުވެ، ނެތިދިޔައެވެ. ވީމާ، نُوحُ uގެ ޤައުމުގެ ކާފިރުންގެ ތެރެއިން ހަމަ އެކަކު ވެސް ބިންމަތީގައި އާބާދުވެ އުޅުމަކަށް، اللهُ I ދުލެއްނުކުރައްވަތެވެ. ދަންނާށެވެ! مُحَمَّدٌ r ރަސޫލުކަމައިގެން ފޮނުއްވުމުގެ ކުރީން ވޭތުވެ ގޮސްފައިވާ ބައެއް އުންމަތްތަކުގެ މީހުންގެ ގާތަށް ފޮނުއްވުނު ރަސޫލުންގެ ރިސާލަތު ދޮގުކުރި މީހުން ނިމިދިޔަ ގޮތުގެ ވާހަކަ، އިސްވެދިޔަ އާޔަތްތަކުގައި، اللهُ I އެންގެވިއެވެ. އެއީ، ރަސޫލުކަމުގެ ބުރަ މަސްއޫލިއްޔަތު އަދާކުރެއްވުން މަތީ ދެމިހުންނެވުމަށް، ކީރިތި ރަސޫލާއަށް ހިތްވަރުދެއްވުމަށާއި، އެ ރަސޫލާއަށް ތަސައްލީދެއްވުމުގެ ގޮތުންނެވެ. އަދި އެ ރަސޫލާގެ ގޮވައިލެއްވުމަށް ފުރަގަސްދޭ ބަޔަކަށް ހުރި ގަދަފަދަ އިންޛާރެއްގެ ގޮތުން ވެސް މެއެވެ. [6]","[6]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَتَفْسِيرُ الشَّيخِ حُسَين دِيدِي مَلِمْجي"],["(74) އަދި ނުހަނު ގަދަފަދަކޮށް އެހައިމެ ފުރިހަމައަށް އުޑު ހައްދަވައި ބިނާކުރައްވައި އެ އުޑު އުފުއްލެވީ، ތިމަން اللهއެވެ. އަދި ހަމަކަށަވަރުން، އުޑު އުފެއްދެވުމުގައި އެ އުޑުގެ ކަންކޮޅުތައް ދުރުކުރައްވައި، ފުޅައުކުރައްވައި، ތަނަވަސްކުރެއްވީ، ތިމަން إِلٰهއެވެ. އަދި އަޅުތަކުންނަށް ރިޒްޤުދެއްވައި އެބައިމީހުންނަށް ތަނަވަސްކަން ދެއްވަނީ، ތިމަން إِلٰهއެވެ. ވީމާ، އެ ކަންކަމުން ދަލީލުލިބެނީ، اللهُ  Iގެ ކަށަކުޅަދުންވަންތަކަމާއި ބާރުވެރިވަންތަކަމުގެ މައްޗަށެވެ. އަދި ޚަލްޤުތަކުންގެ އެންމެހައި ބޭނުންތައް ފުއްދަވައިދެއްވުމަށް، އެ إِلٰهُ ކުޅަދުންވަންތަކަމުގެ މައްޗަށެވެ.",""],["(84) އަދި ފަސޭހަކަމާ އެކު ޚަލްޤުތަކުންނަށް ދިރިއުޅެވޭ ގޮތަށް ބިން ފަތުރުއްވައި، ދިރިއުޅުމުގައި އެބައިމީހުންނަށް ބޭނުންވާހައި ތަކެތި އެ ބިމުގައި ލެއްވީ، ތިމަން اللهއެވެ. އަދި އެބައިމީހުންނަށް ބޭނުންވާހައި އެއްޗެއް އެ ބިމުން ލިބިގަނެވޭ ފަދަ މަގުތައް، އެބައިމީހުންނަށް ޓަކައި އެ ބިމުގައި ލެއްވީ، ތިމަން إِلٰهއެވެ. ފަހެ، އެ إِلٰهُގެ ޙިކްމަތްވަންތަކަމާއި، ރަޙްމަތްވަންތަކަން ނިޔާކުރާ ގޮތުގެ މަތީން، އެހައިމެ ފުރިހަމަ ގޮތެއްގައި ބިން ފެތުރުއްވި إِلٰهُގެ ކުޅަދުންވަންތަކަމާއި މާތްކަމުގެ ބޮޑުކަމާއެވެ!",""],["(94) އަދި ވުޖޫދުގައި ވާހައި ތަކެތި، ތިމަން اللهُ ޚަލްޤުކުރެއްވީ ދޭތީން ދޭތީންނެވެ. އޭގެ މިސާލަކީ، ދިރޭ ތަކެތި ނަމަ އަންހެން ޖިންސާއި ފިރިހެން ޖިންސެވެ. އުޑު ނަމަ ބިމެވެ. ކަނޑު ނަމަ އެއްގަމެވެ. ވާދީތައް ނަމަ ކޯރުތަކެވެ. ފަރުބަދަތައް ނަމަ ހަމަ ބިމެވެ. އެއީ، އެ ތަކެތި އެ ގޮތަށް ޚަލްޤުކުރެއްވި إِلٰهُގެ އެއްކައުވަންތަކަން ތިޔަބައިމިހުން ދަނެގަނެ، އެ إِلٰهُގެ ކަށަކުޅަދުންވަންތަކަން ތިޔަބައިމީހުން ހަނދުމަކުރުމަށް ޓަކައެވެ.",""],["(05) އޭ މީސްތަކުންނޭވެ! اللهُ  Iގެ ރަޙުމަތާއި ދަރުމައަށް ދަހިވެތިވެ ތިބުމާ އެކު، އެ إِلٰهُގެ ޢަޛާބުން ސަލާމަތްވުމަށް ޓަކައެވެ. އަދި، އެ إِلٰهއާއި، އެ إِلٰهُގެ ރަސޫލާއަށް ކިޔަމަންތެރިވުމަށް ތިޔަބައިމީހުން  އަވަސްވެގަންނާށެވެ! އަދި ހަމަކަށަވަރުން، ތިމަން ރަސޫލާއީ، اللهُ Iއަށް އުރެދި ނުކިޔަމަންތެރިވާ މީހުންނަށް، އެ إِلٰهُ ދެއްވައިފާނޭ ޢަޛާބެއްގެ ވާހަކައިން ބިރުވެރިކަމުގެ ޚަބަރުދެއްވާ ތެދުވެރި ރަސޫލަކީމެވެ. ތިމަން ރަސޫލާ މި ދެއްވާ ބިރުވެރިކަމުގެ ޚަބަރަކީ، ކަނޑައެޅި ބަޔާންވެގެން ހުރި ތެދު ޚަބަރު ކަން ނޭނގޭ ހަމަ އެއްވެސް މީހަކު މީސްތަކުންގެ ތެރޭގައި ހުރެގެނެއް ނުވާނެއެވެ. މި ފަދައިން ވިދާޅުވެ، اللهُ Iގެ ދީނަށް ގޮވައިލައްވައި، އެންމެހައި މީސްތަކުންނަށް އެ ދީނުގެ ދަޢުވަތު ދެއްވުމަށް، އެ إِلٰهُގެ ރަސޫލާ مُحَمَّدٌ rއަށް، އެ إِلٰهُ އަމުރުކުރެއްވިއެވެ.",""],["(15) އަދި، اللهُ Iއާ އެއްވެސް އެއްޗެއް ބައިވެރިކޮށް، ޝިރްކުކޮށް، އެ إِلٰهُ ފިޔަވައި އެހެން އެއްވެސް ފަރާތަކަށް ތިޔަބައިމީހުން އަޅުކަންނުކުރާށެވެ! އަދި، الله   Iއަށް ތިޔަބައިމީހުންކުރާ އަޅުކަމުގައި އެއްވެސް ފަރާތެއް ބައިވެރިނުކުރާށެވެ! ހަމަކަށަވަރުން، ތިމަން ރަސޫލާއީ، اللهُ  Iއަށް އުރެދި ނުކިޔަމަންތެރިވާ މީހުންނަށް، އެ إِلٰهُ ދެއްވައިފާނޭ ޢަޛާބެއްގެ ވާހަކައިން ބިރުވެރިކަމުގެ ޚަބަރުދެއްވާ ތެދުވެރި ރަސޫލަކީމެވެ. ތިމަން ރަސޫލާ މި ދެއްވާ ބިރުވެރިކަމުގެ ޚަބަރަކީ، ކަނޑައެޅި ބަޔާންވެގެންހުރި ތެދު ޚަބަރު ކަން ނޭނގޭ ހަމަ އެއްވެސް މީހަކު މީސްތަކުންގެ ތެރޭގައި ހުރެގެނެއް ނުވާނެއެވެ. މި ފަދައިން ވިދާޅުވެ މީސްތަކުންނަށް ދީނަށް ގޮވައިލެއްވުމަށް ވެސް، اللهُ Iގެ ރަސޫލާ مُحَمَّدٌ rއަށް، އެ إِلٰهُ އަމުރުކުރެއްވިއެވެ.",""],["(25) رَسُولُ اللهِ r ގެންނެވި ރިސާލަތު މައްކާގެ މުޝްރިކުން ދޮގުކުރި ފަދައިން، އެބައިމީހުންގެ ކުރީގައި އުޅުނު މީސްތަކުންގެ ގާތަށް، اللهُ I ފޮނުއްވި ރަސޫލުން ގެންނެވި ރިސާލަތު ދޮގުނުކުރާ އެއްވެސް ބައެއްގެ ގާތަށް އެއްވެސް ރަސޫލަކު ވަޑައެއްނުގަންނަވަތެވެ. އެހެންކަމުން، އެއިން ކޮންމެ ރަސޫލަކާމެދު ވެސް، އެ ރަސޫލެއްގެ ޤައުމުގެ މީހުން ބުނެ އުޅުނީ، އެއީ ޖާދޫގަރެކެވެ. ނުވަތަ ސިޙްރުވެރިއެކެވެ. ނުވަތަ މޮޔައެކެވެ. ހަމަ އެ ފަދައިންމެ، މައްކާގެ މުޝްރިކުން ވެސް، رَسُولُ اللهِ rއާމެދު ބުނެ އުޅުނީ، އެ ރަސޫލާއީ ޖާދޫގަރެކެވެ. ނުވަތަ ސިޙްރުވެރިއެކެވެ. ނުވަތަ މޮޔައެކެވެ.",""],["(35) އިސްވެދިޔަ އުންމަތްތަކުގެ ކާފިރުން ވަނީ، އެބައިމީހުންގެ ފަހުން އަންނަ އުންމަތްތަކުގެ މީހުންގެ ގާތަށް ރަސޫލުކަމައިގެން ފޮނުއްވޭ ރަސޫލުންގެ ރިސާލަތު ދޮގުކޮށް، އެ ރަސޫލުންނަކީ ޖާދޫގަރުން ކަމުގައި ނުވަތަ މޮޔައިން ކަމުގައި ބުނުމަށް، އެއް ބަޔަކު އަނެއް ބަޔަކަށް ވަޞިއްޔަތް ކޮށްފައިހެއްޔެވެ؟ ނޫނެކެވެ! އެ ފަދަ ވަޞިއްޔަތެއް އެއްވެސް ބަޔަކު އެއްވެސް ބަޔަކަށް ކޮށްފައެއް ނުވެއެވެ. އަދި ކިއެއްތަ! އެބައިމީހުން އެންމެންނަކީ ވެސް، اللهُ  Iއަށް އުރެދި ނުކިޔަމަންތެރިވެ، މީސްތަކުންގެ ގާތަށް، އެ إِلٰهُ ފޮނުއްވި ރަސޫލުންގެންނެވި ރިސާލަތު ދޮގުކުރުމުގައި ހައްދުފަހަނަޅައިދިޔަ ބައެކެވެ. އެހެންކަމުން، ދޮގުކުރުމާއި ކުފުރުވެރިކަމުގައި އެބައިމީހުންގެ ބަހާއި، ޢަމަލާއި، ނިޔަތް އެއްގޮތްވީއެވެ. ވީމާ، އިސްވެދިޔަ އުންމަތްތަކުގެ މީހުން، ރަސޫލުންނާމެދު ވާހަކަދެއްކި ފަދައިން، ފަހުން އައި އުންމަތްތަކުގެ މީހުން ވެސް، ރަސޫލުންނާމެދު ވާހަކަ ދެއްކީއެވެ. އަދި އިސްވެދިޔަ އުންމަތްތަކުގެ މީހުން، ރަސޫލުންނާމެދު ކަންތައްކުރި ފަދައިން ފަހުން އައި އުންމަތްތަކުގެ މީހުން ވެސް ރަސޫލުންނާމެދު ކަންތައްކުރީއެވެ.",""],["(45) ފަހެ، އިސްވެދިޔަ އުންމަތްތަކުގެ ކާފިރުން، އެބައިމީހުންގެ ގާތަށް ވަޑައިގެންނެވި ރަސޫލުންނާމެދު ކަންތައްކުރި ފަދައިން، مُحَمَّدٌ r ރަސޫލުކަމައިގެން ފޮނުއްވުމުން މައްކާގެ މުޝްރިކުން ވެސް، އެ ރަސޫލާއާމެދު ކަންތައްކުރިއެވެ. އަދި މައްކާގެ މުޝްރިކުން ވެސް ބުނީ،  އެ ރަސޫލާއީ ސިޙްރުވެރިއެކެވެ ނުވަތަ މޮޔައެކެވެ. އަދި އެ ފަދައިން ބުނެ، އެ ރަސޫލާގެ ދަޢުވަތު ދޮގުކޮށް އިންކާރުކޮށް، އެ ރަސޫލާއާ ޢަދާވާތްތެރިވި މެއެވެ. ދެންފަހެ، އެ ގޮތަށް އެ މުޝްރިކުން ކަންތައް ކުރުމުން، اللهُ rގެ ރަސޫލާއަށް އެ إِلٰهُ އެންގެވިއެވެ. ފަހެ، އެބައިމީހުންނާ ވަކިވެވަޑައިގެން، އެބައިމީހުންގެ ކިބައިން، އިބަ ރަސޫލާ އެއްކިބާވެވަޑައިގަންނަވާށެވެ! ފަހެ، اللهُ rގެ ޙަޟްރަތުގައި މަލާމާތްލިބެވިގެންވާ ފަރާތެއް ކަމުގައި، އެއްވެސް ޙާލެއްގައި އިބަ ރަސޫލާ ނުވެއެވެ. ދަންނާށެވެ! މުޝްރިކުންނާ ވަކިވެވަޑައިގެންނެވުމަށް، اللهُ rގެ ރަސޫލާއަށް އަމުރުކުރެއްވުނު އިރު، އެ ރަސޫލާ ވަނީ އެ ރަސޫލާއާ ޙަވާލުކުރެއްވުނު ރިސާލަތު މީސްތަކުންނަށް އިއްވަވައި، ރަސޫލުކަމުގެ އަމާނާތް އަދާކުރައްވައިފައެވެ.",""],["(55) އޭ ރަސޫލާއެވެ! އިބަ ރަސޫލާ އެ މުޝްރިކުންގެ ކިބައިން އެއްކިބާވެވަޑައިގެން، އެބައިމީހުންނާ ވަކިވެވަޑައިގެންނެވި ކަމުގައި ވިއަސް، ދީނުގެ ދަޢުވަތުދެއްވުމައިގެން ކުރިއަށް ވަޑައިގަންނަވާށެވެ! އަދި އެބައިމީހުންނަށް ނަސޭހަތްދެއްވައި ހަނދާންކޮށްދެއްވުން ހުއްޓަވައިނުލައްވާށެވެ! ފަހެ ހަމަކަށަވަރުން، ހަނދާންކޮށްދިނުމަކީ، اللهُ Iގެ އެއްކައުވަންތަކަން ޤަބޫލުކޮށްގެން ތިބި، އީމާންކަމުގެ އަހްލުވެރީންގެ އީމާންކަން ވަރުގަދަވެ، އެބައިމީހުންގެ ހިތުގައިވާ ބިރުވެތިކަން އިތުރުވަނިވި ކަމެކެވެ. އަދި އުރެދުންތެރީންނަށް، އިބަ ރަސޫލާގެ ނަސޭހަތާއި އިރްޝާދު ވެގެންދާނީ އެބައިމީހުންގެ މައްޗަށް ޤާއިމުވަނިވި ޙުއްޖަތެއް ކަމުގައެވެ. މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. مُحَمَّدٌ r ރަސޫލުކަމައިގެން ފޮނުއްވުމުން، ކުރީގެ އުންމަތްތަކުގެ މީހުންގެ ގާތަށް ފޮނުއްވުނު ރަސޫލުންނާމެދު އެ އުންމަތްތަކުގެ ކާފިރުން ކަންތައްކުރި ފަދައިން، އެ ރަސޫލާއާމެދު ވެސް، މައްކާގެ މުޝްރިކުން ކަންތައްކޮށް، އެ ރަސޫލާއީ ސިޙްރުވެރިއެކެވެ ނުވަތަ މޮޔައެކެވެ ބުނެ، އެ ރަސޫލާގެ ދަޢުވަތު ދޮގުކޮށް އިންކާރުކޮށް، އެ ރަސޫލާއާ ޢަދާވާތްތެރިވިއެވެ. ފަހެ، މައްކާގެ މުޝްރިކުން އެ ގޮތަށް ކަންތައް ކުރުމުން، އިސްވެދިޔަ އާޔަތް ބާވައިލައްވައި، މުޝްރިކުންނާ ވަކިވެވަޑައިގެންނެވުމަށް، اللهُ Iގެ ރަސޫލާއަށް އެ إِلٰهُ އަމުރުކުރެއްވިއެވެ. ދެން، އެ ކަމާމެދު، رَسُولُ الله r ނުހަނު ބޮޑަށް ހިތާމަކުރެއްވިއެވެ. ވުމާއެކު، އެ ރަސޫލާގެ އަޞްޙާބުންނަށް ވެސް، ނުހަނު ބޮޑު ކަމަކަށް އެ ކަންތައް ވިއެވެ. އަދި ވަޙީ ބާވައިލެއްވުން ހުއްޓި، ޢަޛާބު އައުން ގާތްވެއްޖެ ކަމަށް ވެސް، އަޞްޙާބުންނަށް ޤަބޫލުކުރެއްވުނެވެ. ދެން، މި އާޔަތް ބާވައިލެއްވުމުން، ކައު އިތުރު ރަސޫލާއާއި އެ ރަސޫލާގެ އަޞްޙާބުންގެ ހިތްޕުޅުތަކަށް ހަމަޖެހުންލިބުނެވެ. [7]","[7]- مَعَالِمُ التَّنْزِيلِ فِي تَفْسِيرِ الْقُرْآنِ لِلْإِمَامِ الْبَغَوِي الشَّافِعِي"],["(65) އަދި، ތިމަން اللهُގެ އެއްކައުވަންތަކޮށް ތެދުކޮށް ޤަބޫލުކޮށް، ތިމަން إِلٰهއާ އެއްވެސް އެއްޗެއް ބައިވެރިނުކޮށް، ހަމަ އެކަނި ތިމަން إِلٰهއަށް އަޅުކަންކުރުމަށް ޓަކައި މެނުވީ، ޖިންނީންނާއި އިންސީން، ތިމަން إِلٰهُ ނުއުފައްދަވަމެވެ. ޝައްކެއްނެތެވެ. އެންމެހައި ރަސޫލުންގެ ދަޢުވަތަކީ ވެސް ހަމަ އެއީއެވެ.",""],["(75) ޖިންނީންނާއި އިންސީން، ތިމަން اللهُ އުފެއްދެވީ، އެބައިމީހުން، ތިމަން إِلٰهއަށް ރިޒްޤުދިނުމަކަށް ނޫނެވެ. އަދި އެ ޖިންނީންނާއި އިންސީންނަކަށް، ތިމަން إِلٰهއަށް ކާންދިނުމެއް ނުމެވޭމެއެވެ. އަދި އެބައިމީހުންގެ ކިބައިން އެއްވެސް ރިޒްޤަކަށް އަދި އެ ނޫން އެއްޗަކަށް އަދި ކަމަކަށް ވިއަސް، ތިމަން إِلٰهُ އެދިވޮޑިއެއް ނުގަންނަވަމެވެ. ޝައްކެއްނެތެވެ. އެއްވެސް ކަމެއްގައި، ޚަލްޤުތަކުންގެ ތެރެއިން އެއްވެސް ފަރާތަކަށް، އެ إِلٰهُ ބޭނުންފުޅުވެވޮޑިގެނެއް ނުވެތެވެ. އެހެނީ ހަމަކަށަވަރުން، اللهُ Iއީ، އަމިއްލަޛާތުފުޅައިގެން ފުދިވޮޑިގެންވާ އެއްކައުވަންތަ ކަށަކުޅަދުންވަންތަ إِلٰهއެވެ.  އަދި ހަމަކަށަވަރުން، އެންމެހައި ޚަލްޤުތަކުން ވަނީ، އެ إِلٰهއަށް ބޭނުންވެގެންނެވެ.",""],["(85) ހަމަކަށަވަރުން، އެންމެހައި ޚަލްޤުތަކުންނަށް ރިޒްޤުދެއްވައި، ޚަލްޤުތަކުންގެ އެންމެހައި ބޭނުންތައް ފުއްދަވައިދެއްވަނީ، اللهُ Iއެވެ. އަދި އެންމެހައި ޚަލްޤުތަކުންނަށް ރިޒްޤުދެއްވުމަށް، އެ إِلٰهُ ޖާމިނުވެވޮޑިގެން ވޭމެއެވެ. އަދި އެ إِلٰهއީ ގަދަފަދަވަންތަކަމާއި، ބާރުވެރިވަންތަކަމުގެ ވެރި إِلٰهއެވެ. އެހެންކަމުން، އެ إِلٰهُ ކުރައްވާ އެއްވެސް ކަމަކަށް ހުރަސްއަޅައި، އެ ކަމެއް ވިއަނުދީ، މަނާކުރެވޭނޭ ހަމަ އެއްވެސް ފަރާތެއް ނުވެއެވެ. ޤުދްސިއްޔަ ޙަދީޘެއްގައި ވެއެވެ. «قَالَ اللهُ عَزَّ وَجَلَّ:   يَا ابْنَ آدَمَ، تَفَرَّغْ لِعِبَادَتِي أَمْلَأْ صَدْرَكَ غِنًى، وَأَسُدَّ فَقْرَكَ، وَإِلَّا تَفْعَلْ مَلَأْتُ صَدْرَكَ شُغْلًا، وَلَمْ أَسُدَّ فَقْرَكَ»[8] މާނައީ: [ މާތްވަންތަ ޢަޒީޒުވަންތަ اللهُ ވަޙީކުރެއްވިއެވެ. އޭ އާދަމުގެ ދަރިޔާއެވެ! ތިމަން إِلٰهއަށް އަޅުކަންކުރުމަށް، ހުރިހައި ކަމަކުން ކަލޭ ހުސްވެގަންނާށެވެ! އޭރުން، ތިމަން إِلٰهُ ކަލޭގެ މެއިމަތި މުއްސަނދިކަމުން ފުރުއްވައި، ކަލޭގެ ކިބައިން ފަޤީރުކަން ދުރުކުރައްވައި، ކަލެއަށް ޓަކައި ފަޤީރުކަމުގެ މަގު، ތިމަން إِلٰهُ ބަންދުކުރައްވާހުށީމެވެ. ފަހެ، އެ ފަދައިން ކަލޭ ކަންތައް ނުކޮށްފި ނަމަ، ތިމަން إِلٰهُ، ކަލޭގެ މެއިމަތި މަސައްކަތްތަކުން ފުރައިލައްވައި، ހަމަހިލައި ވެސް ކަލޭގެ ކިބައިން ފަޤީރުކަން ދުރުނުކުރައްވާހުށީމެވެ.]","[8]- سُنَنُ ابْنِ مَاجَه لِلْإمَامِ أَبِي عَبْدِ اللهِ مُحَمَّدِ بْنِ يَزِيدُ الْقَزْوِينِي وَصَحَّحَهُ اْلأَلْبَانِي"],["(95) ފަހެ ހަމަކަށަވަރުން، اللهُ  Iގެ އެއްކައުވަންތަކަން ދޮގުކޮށް، އެ إِلٰهُގެ ރަސޫލާ محمّدٌ r ގެންނެވި ރިސާލަތަށް އިންކާރުކޮށް، ދެކޮޅުވެރިވެ، ތިމާމެންގެ އަމިއްލަ ނަފްސަށް އަނިޔާވެރިވި މީހުންނަށް، އެބައިމީހުންގެ ކުރީން އުޅުނު އުންމަތްތަކުގެ ކާފިރުންނަށް ޙައްޤުވީ ފަދަ ޢަޛާބު ޙައްޤުވެއްޖެއެވެ. ވީ އިރު، ކުރީގެ ރަސޫލުން ދޮގުކުރި މީހުންނަށް ލިބުނު ފަދަ ޢަޛާބެއް އެބައިމީހުންނަށް ވެސް ލިބޭނެތެވެ. އަދި اللهُ I ވަނީ، އެ ޢަޛާބު އަންނާނޭ ވަގުތު ކަނޑައަޅުއްވައިފައެވެ. އެހެންކަމުން، އެ ވަގުތު އައުމުން، ލަހެއްފަހެއްނުވެ އެ ޢަޛާބު އަންނާނެތެވެ. ވީމާ، مُحَمَّدٌ rގެ ރިސާލަތު ދޮގުކޮށް، އެ ރަސޫލާއަށް މަލާމާތްކުރާ މީހުންނަށް ހުރީ، އެ ޢަޛާބު އައުމާމެދު އަވަސްވެނުގަތުމެވެ.",""],["(06) ފަހެ، މީސްތަކުންގެ ގާތަށް، اللهُ  I ފޮނުއްވި ރަސޫލާ ގެންނެވި ރިސާލަތު ދޮގުކޮށް އިންކާރުކުރި ކާފިރުންނަށް، ދުނިޔޭގައި ހުންނާނީ ގެއްލުމާއި، ހަލާކާއި، އަބާއްޖަވެރިކަމެވެ. އަދި މަރުވުމަށް ފަހު، ކަށްވަޅުގައި ވެސް އެބައިމީހުންނަށް ޢަޛާބުދެއްވޭނެތެވެ. ދެން އެއަށްފަހު، ޤިޔާމަތް ދުވަހުގެ ވޭންދެނިވި ގަދަފަދަ ޢަޛާބު އެބައިމީހުންނަށް ހުންނާނެތެވެ. ފަހެ، އެ ޢުޤޫބާތާއި ޢަޛާބު ކާފިރުތަކުންނަށް ދެއްވާނީ، އެ ދުވަހަކުން އެބައިމީހުންނަށް އެ ޢުޤޫބާތާއި ޢަޛާބު ދެއްވުމަށް، އެ إِلٰهُ ވަޢުދުކުރެއްވި ދުވަސް އައުމުންނެވެ.",""],["سُوْرَةُ الطُّورއަކީ މައްކީ ސޫރަތެކެވެ. މި ސޫރަތުގައި ވަނީ (49) ސާޅީސް ނުވައާޔަތެވެ. އެއީ (2) ދެ رُكُوعއެވެ. މި ސޫރަތަކީ، ކީރިތި ޤުރްއާނުގެ (52) ފަންސާސް ދެވަނަ ސޫރަތެވެ. މި ސޫރަތަށް سُوْرَةُ الطُّور މި ނަން ކިއުނީ، ޠޫރު ފަރުބަދަ ގަންދެއްވައި، اللهُ I ވަޙީކުރެއްވި ހުވާ ބަސްފުޅުން މި ސޫރަތް ފައްޓަވައިފައި ވާތީއެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. މި ސޫރަތް ބާވައިލެއްވުނީ، سُورَةُ السَّجِدَةއަށް ފަހުގައެވެ.[9] އަދި جُبَيْرُ بْنِ مُطْعِم hގެ އަރިހުން ރިވާވެގެން ވެއެވެ. ކޮންމެވެސް ރެއެއްގައި، رَسُولُ اللهِ r މަޣުރިބު ނަމާދުކުރެއްވިއިރު، سُوْرَةُ الطُّورِ ކިޔަވައިވިދާޅުވި އަޑު ތިމަން އެހީމެވެ.[10] އަދި حَجَّةُ الْوَدَاعގެ ތެރޭގައި، ކޮންމެވެސް ރެއެއްގައި ގެފުޅުގެ އަރިހުގައި ހުންނަވައިގެން، رَسُولُ اللهِ r ފަތިސް ނަމާދުކުރެއްވިއިރު، سُوْرَةُالطُّورِ ކިޔަވައިވިދާޅުވަނިކޮށް، أُمُّ الْمُؤْمِنِينَ أُمُّ سَلَمَة iއަށް އިވިވަޑައިގެންނެވި ކަމުގައި ވެސް އެ ކަމަނާ ރިވާކުރެއްވިއެވެ.[11] އަދި، الله Iގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅާއި، اَلْبَرُّ މި އިސްމުފުޅާއި، اَلرَّحِيمُ މި ތިން އިސްމުފުޅު މި ސޫރަތުގައި އައިސްފައި ވެއެވެ. ފަހެ، މި ސޫރަތުގައި ހިމެނެނީ، އިސްލާމީ ޢަޤީދާގެ އަޞްލުތަކުގެ ތެރެއިން، الله Iގެ އެއްކައުވަންތަކަމާއި، ކައު އިތުރު ރަސޫލާގެ ރަސޫލުކަމާއި، ޚަލްޤުތަކުން މަރުވުމަށް ފަހު އަލުން ދިރުއްވައި މަޙްޝަރުކުރެއްވޭނޭ ކަމާއި، ހެޔޮލަފާ އަޅުތަކުންނަށް ޘަވާބުދެއްވައި ނުބައި ނުލަފާ އަޅުތަކުންނާއި ކާފިރުތަކުންނަށް ޢަޛާބުދެއްވޭނޭ ކަމުގެ ވާހަކައެވެ. އެހެންކަމުން، މި ސޫރަތުގެ ކުރީކޮޅުގައި ވަނީ، الله I އުފެއްދެވި ތަކެތީގެ ތެރެއިން ފަސް އެއްޗެއް ގަންދެއްވައި، އެ إِلٰهُ ކުރެއްވި ހުވާގެ ވަޙީ ބަސްފުޅުތަކެވެ. އަދި އެ ތަކެތި ގަންދެއްވައި، اللهُ I ހުވާގެ ބަސްފުޅުތައް ވަޙީކުރެއްވީ، މަރުވުމަށް ފަހު ދެވަނަ ފަހަރަށް ދިރުއްވައި މަޙްޝަރުކުރައްވާނޭ ކަމާއި، ޤިޔާމަތް ދުވަހުގެ ބިރުވެރިކަން ކާފިރުންނާ ކުރިމަތިވެ، އެ ދުވަހުން، އެބައިމީހުންނަށް ނުހަނު ގަދަފަދަ ޢަޛާބު ދެއްވޭނޭ ކަން ކަށަވަރުކޮށްދެއްވައި ޔަޤީންކޮށްދެއްވުމުގެ ގޮތުންނެވެ. ދެން އެއަށްފަހު، މި ސޫރަތުގައި ވަނީ، ތަޤްވާވެރީންނަށް ސުވަރުގޭގައި ލިބޭނޭ ދާއިމީ ނިޢުމަތްތަކުގެ ބައެއް ތަފްޞީލުތަކެވެ. އަދި ކީރިތި ރަސޫލާ ގެންނެވި ރިސާލަތާ ބެހޭ ގޮތުން މުޝްރިކުން ކިތަންމެ ގިނަ ދޮގު ވާހަކަތަކެއް ދައްކައި، އެ ރަސޫލާއަކީ ކަހީނަކު ކަމުގައި ނުވަތަ މޮޔައަކު ކަމުގައި ބުނި ނަމަވެސް، އެ ރަސޫލާއަކީ އެ ފަދަ އެއްވެސް ސިފައެއް ހުރި ބޭފުޅަކު ނޫނެވެ. އަދި ކިއެއްތަ! އެ ރަސޫލާއަކީ، اللهُ Iގެ ޙަޟްރަތުން ފޮނުއްވިގެންވާ މާތްކަމާއި އިތުރުކަން ބޮޑު ރަސޫލަކު ކަން، މި ސޫރަތުގައި ކަށަވަރުކޮށްދެއްވައިފައި ވެއެވެ. އަދި އެ ރަސޫލާއާ ޙަވާލުކުރެއްވުނު ރިސާލަތު މީސްތަކުންނަށް އިއްވެވުން މަތީ ދެމިހުންނެވުމަށް، މި ސޫރަތުގައި އެ ރަސޫލައަށް އަމުރުކުރައްވައިފައި ވޭމެއެވެ. ދެން އެއަށްފަހު، މި ސޫރަތް ނިންމަވައިލައްވައިފައި ވަނީ، مُحَمَّدٌ rއަށް ދެއްވުނު ނުހަނު އަގުހުރި ނަސޭހަތުގެ ބަސްފުޅުތަކަކުންނެވެ. އެއީ، ކާފިރުތަކުންނާއި އުރެދުންތެރީން، އެބައިމީހުންގެ ކިބައިގައި ހުރި ކާފިރުކަމާއި އުރެދުންތެރިކަމުގައި ހައްދުފަހަނަޅައި ގޮސް، ކީރިތި ރަސޫލާއަށް ދީ އުޅުނު އަނިޔާތަކާއި، ދުއްތުރައުތަކާއި، އުނދަގޫތަކަށް ކެތްތެރިވެވަޑައިގެން ހުންނެވުމަށް ކުރެއްވުނު ވަޞިއްޔަތެވެ. އަދި އެ ބަސްފުޅުތަކުގައި، اللهُ Iގެ ރަސޫލާއަށް އެ إِلٰهُ ކަށަވަރުކޮށްދެއްވައިފައި ވަނީ، އެ ރަސޫލާގެ ހަށިކޮޅަށް އެއްވެސް ގެއްލުމެއް ދިނުމަކީ، ފަހަރެއްގައި ވެސް، ކާފިރުންނަށް ކުރެވޭނޭ ކަމެއް ނޫން ކަމެވެ. ވީމާ، އެ ކަމަށް ޝުކްރުވެރިވެވަޑައިގަތުމުގެ ގޮތުން، އެ ރަސޫލާ އަވަހާރަފުޅުން ތެދުވެވަޑައިގަންނަވާ ހިނދުގައްޔާއި، ފަޖުރުލައި ތަރިތައް އޮއްސޭ ހިނދުގައްޔާއި، ނަމާދުފުޅަށް ތެދުވެވަޑައިގަންނަވާ ހިނދު، اللهُ Iގެ ހުސްޠާހިރުވަންތަކަން ބަޔާންކުރައްވައި ތަސްބީޙަވިދާޅުވެ، އެ إِلٰهއަށް ޙަމްދާއި، ތަޢުރީފާއި، ޘަނާ ދަންނަވައި އުޅުއްވުމަށް، އެ ބަސްފުޅުތަކުގައި، އެ ރަސޫލާއަށް އަމުރުކުރެއްވުނެވެ. [12] ދަންނާށެވެ! މި ސޫރަތުގެ ފަހުކޮޅުގައި މިވާ ވަޞިއްޔަތުގައި، ކައު އިތުރު ރަސޫލާގެ އުންމަތުގެ އެންމެހައި މުއުމިނުތަކުން ވެސް ޝާމިލުވެގެން ވެއެވެ. ވުމާއެކު، އެބައިމީހުން ނިދީން ތެދުވާ ހިނދުގައްޔާއި، ފަޖުރުލައި ތަރިތައް އޮއްސޭ ހިނދުގައްޔާއި، ނަމާދަށް ތެދުވާ ހިނދު، اللهُ Iގެ ހުސްޠާހިރުވަންތަކަން ބަޔާންކޮށް، ތަސްބީޙަކިޔައި، އެ إِلٰهއަށް ޙަމްދާއި،ތަޢުރީފާއި، ޘަނާ ދަންނަވާން ޖެހެއެވެ. އަދި ދީނުގެ ދަޢުވަތުދިނުން މަތީ ކެތްތެރިކަމާ އެކު ސާބިތުވެ ތިބޭން ވެސް ޖެހެއެވެ.\n...\nبِسْمِ اللَّهِ الرَّحْمَٰنِ الرَّحِيمِ\nالله Iގެ އިސްމުފުޅުގެ ބަރަކާތުން ފަށަމެވެ. އެއީ، الله Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. الله Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙުމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) اللهُ I ވަޙީކުރެއްވިއެވެ. ޠޫރު ފަރުބަދަ ގަންދެއްވައި ހުވާގެ ބަސްފުޅު ވަޙީކުރައްވަމެވެ. ދަންނާށެވެ! ޠޫރު ފަރުބަދައަކީ، އެ ފަރުބަދައިގެ ކައިރީގައި، مُوسَى u ހުންނަވަނިކޮށް، اللهُ I އެ ރަސޫލާއަށް އެންމެ ފުރަތަމަ ފަހަރު ނިދާއިއްވަވައި ބަސްވަޙީކުރެއްވި ފަރުބަދައެވެ. އެ ފަރުބަދައަކީ، މިހާރުގެ މިޞްރުގައި، ސީނާގެ ދެކުނު ފަރާތުގައިވާ ފަރުބަދައެކެވެ. އެ ފަރުބަދައިގެ އުސްމިނަކީ، ގާތްގަނޑަކަށް ދެ ހާސް ދުއިސައްތަ ނުވަދިހަ މީޓަރެވެ.","[9]- مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر\r[10]- صَحِيحُ الْجَامِعِ لِلْإِمَامِ الْبُخَارِي\r[11]- صَحِيحُ الْجَامِعِ لِلْإِمَامِ الْبُخَارِي\r[12]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(2) އަކުރުތަކަކުން ލިޔެވި ތަރުތީބުކުރެއްވިގެންވާ ފޮތް ގަންދެއްވައި، ހުވާ ބަސްފުޅު ވަޙީކުރައްވަމެވެ. ބައެއް ޢިލްމުވެރީންގެ ނަޒަރުގައި، އެ ފޮތަކީ ކީރިތި މޫރިތި ޤުރްއާނެވެ. އަދި އަނެއްބައި ޢިލްމުވެރީންގެ ނަޒަރުގައި، އެއީ، اَلَّلوْحُ الْمَحْفُوظއެވެ.",""],["(3) އެ ފޮތަކީ، ފަތުރާލެވިފައިވާ ތުނި ހަމާއި ކަރުދާހުގައި ލިޔެވިގެންވާ ފޮތެކެވެ. އެހެންކަމުން، މުއުމިނުން ކީރިތި ޤުރްއާން ކިޔަވަނީ، މުޞްޙަފުތަކުގައި ލިޔެވިފައި ވަނިކޮށެވެ. ނަމަވެސް، މަލާއިކަތުން އެ ފޮތް ކިޔަވައިވިދާޅުވަނީ، اَلَّلوْحُ الْمَحْفُوظُގައި ލިޔެވިފައި ވަނިކޮށެވެ. [13]","[13]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(4) اَلْبَيْتُ الْمَعْمُورُ ގަންދެއްވައި ހުވާގެ ބަސްފުޅު ވަޙީކުރައްވަމެވެ. ދަންނާށެވެ!  اَلْبَيْتُ الْمَعْمُورއަކީ، ހުރިހައި ވަގުތެއްގައިމެ، އެ ތާނގެ ވަށައިގެން މަލާއިކަތުން ޠަވާފުކުރައްވާ ގެފުޅެކެވެ. އަދި ކޮންމެ ދުވަހަކުމެ، ހަތްދިހަ ހާސް މަލާއިކަތުން އެ ތަނަށް ވަދެވަޑައިގެން އެ ތާނގައި ތިއްބަވައިގެން، اللهُ Iއަށް އަޅުކަންކުރައްވަތެވެ. އެއްފަހަރު އެ ތަނަށް ވަދެވަޑައިގަތް މަލާއިކަތަކު، ޤިޔާމަތާ ޖެހޭނދެން ވެސް،  ދެވަނަ ފަހަރަށް އެ ތަނަކަށް ވަދެވަޑައެއް ނުގަންނަވާނެތެވެ. اَلْبَيْتُ الْمَعْمُورُ ވަނީ، كَعْبَةُ اللهِ ގެފުޅާ ދިމާ މަތީ، ހަތްވަނަ އުޑުގައި ކަމަށް ރިވާވެގެން ވެއެވެ.[14]","[14]- اَلْمُسْتَدْرَكُ عَلَى الصَّحِيحَينِ لِلْإمَامِ الْحَاكِم وَالسُّنَنُ الْكُبْرَى لِلْإمَام النَّسَائِي"],["(5) ބިމާދިމާ މަތީގައި އުފުލިގެންވާ އުޑު ގަންދެއްވައި ހުވާ ބަސްފުޅު ވަޙީކުރައްވަމެވެ. ދަންނާށެވެ! އެ އުޑުގައިވާ ތަރިތަކުން އެ އުޑު ޒީނަތްތެރިކުރެއްވިގެން ވެއެވެ. ދަތުރުވެރީން ދަތުރުކުރާނޭ މިސްރާބު އެ ތަރިތަކުން ބަލައި އުޅެތެވެ. އަދި މޫސުމަށް އަންނަ ބަދަލުތައް ވެސް އެ ތަރިތަކުގެ ޛަރީޢާއިން އެނގެއެވެ. އަދި، الله Iގެ ޙަޟްރަތުން ފޮނުއްވާ ރަޙްމަތާއި ރިޒްޤު، ރޭއާއި ދުވާލު އެ އުޑުން ބާވައިލައްވަތެވެ.",""],["(6) އަދި ޤިޔާމަތް ޤާއިމުވާން ކައިރިވުމުން، ކަނޑުތަކުގެ ފެންގަނޑު ބޮޑުވެ، މުޅި ދުނިޔެއަށް އެ ފެންގަނޑު ފެތުރޭ ހިނދު، އެ ކަނޑު ގަންދެއްވައި، ހުވާ ބަސްފުޅު ވަޙީކުރައްވަމެވެ. ނުވަތަ ޤިޔާމަތް ޤާއިމުވާން ކައިރިވުމުން، ކަނޑުތަކުގެ އަޑީގައިވާ އަލިފާނުން އެ ކަނޑުތަކުގައި ރޯކުރެއްވޭ ހިނދު، އެ ކަނޑު ގަންދެއްވައި ހުވާ ބަސްފުޅު ވަޙީކުރައްވަމެވެ. ދަންނާށެވެ! މި އާޔަތުގެ ތަފްސީރުގައި، މަތީގައި ބަޔާންކުރެވުނު ދެ ގޮތަށް ވެސް، މުފައްސިރުން ވިދާޅުވެފައި ވެއެވެ.",""],["(7) އޭ ރަސޫލާއެވެ! ހަމަކަށަވަރުން، އިބަ ރަސޫލާގެ ވެރި  رَبّއަށް އުރެދި ކާފިރުވާ މީހުންނަށް ދެއްވުމަށް، އެ إِلٰهُ ވަޢުދުކުރެއްވި ޢަޛާބަކީ، ހަމަކަށަވަރުން ވެސް އައިސް ޖެހޭނޭ ޢަޛާބެއް ކަމާ މެދަކު ކުޑަވެސް ޝައްކެއްނެތެވެ.",""],["(8) ކާފިރުންގެ މައްޗަށް، الله I ފޮނުއްވާ ޢަޛާބު އެބައިމީހުންގެ ކިބައިން ދުރުކޮށް، އެ ޢަޛާބު އައުން ހުއްޓުވޭނޭ ހަމަ އެއްވެސް ފަރާތެއް ނުވެއެވެ. އަދި އެ ޢަޛާބުން ސަލާމަތްވުމަށް ޓަކައި ފިލާންދާނޭ ތަނެއް ވެސް އެބައިމީހުންނަކަށް ނުވެއެވެ. އެހެނީ، އެ إِلٰهُގެ ކަށަކުޅަދުންވަންތަކަމުގެ ބޮޑުކަމުން، އެ إِلٰهُ މިންވަރުކުރައްވާ ކަމެއް ވިޔަނުދީ މަނާ ކުރެވޭނޭ އެއްވެސް ފަރާތެއް، އެ إِلٰهُ މެނުވީ ނުވެއެވެ.",""],["(9) އެ ޢަޛާބު އައިސް ކާފިރުންނާ ކުރިމަތިވާނޭ ދުވަހަކީ، ދުނިޔެ ނިމުމަކަށް އައިސް، ނުހަނު ގަދައަށް އުޑު ހެލިގަނެ، އެ ތަން ފަޅަފަޅައިގެން ގޮސް، އެ ތާނގެ ނިޒާމު މުޅީން ގެއްލިދިއުމަށް ފަހު، ޤިޔާމަތް ޤައިމުވާ ދުވަހެވެ.",""],["(01) އަދި އެ ދުވަހަކީ، ފަރުބަދަތައް ބިމުން ލުހެލެވި، ވަޔާ އެކު ކެހިގެންދާ ވިލާތަކެއް ފަދައިން އެ ފަރުބަދަތައްވެ، ޖައްވުގެ ތެރެއަށް އެ ފަރުބަދަތައް ބުރަބުރައިގެން ދާނޭ ދުވަހެވެ.",""],["(11) ފަހެ، ޤިޔާމަތް ދުވަހުން، ކާފިރުތަކުންނަށް، اللهُ I  ދެއްވާނޭ ޢަޛާބުގެ ވާހަކައިން، އެ إِلٰهُގެ ރަސޫލުން ޚަބަރުދެއްވުމުން، އެ ކަން ދޮގުކުރި މީހުންނަށް ގެއްލުމާއި ހަލާކުހުއްޓެވެ.",""],["(21) ޤިޔާމަތް ދުވަހުން، ކާފިރުތަކުންނަށް، اللهُ I ދެއްވާނޭ ޢަޛާބު ދޮގުކުރާ މީހުންނަކީ، ޙައްޤާ ދެކޮޅުހަދައި، ބާޠިލު ފެތުރުމުގައި ވަގުތު ހޭދަކުރާ މީހުންނެވެ. އަދި އެބައިމީހުންނަކީ، ޤިޔާމަތް ޤާއިމުވާނޭ ކަން ޤަބޫލުނުކޮށް، ދުނިޔޭގައި ހިތުހުރި ގޮތަކަށް އުޅެ، ކުޅިވަރާއި، މަޖަލުގައި ތިމާމެންގެ ޢުމުރު ހޭދަކުރާ މީހުންނެވެ. އެހެންކަމުން، އެ ފަދަ މީހުން އިސްލާމް ދީނަށް ފުރައްސާރަކޮށް މަލާމާތްކޮށް އުޅެތެވެ. އަދި ޙަޤީޤަތުގައި އެބައިމީހުން އިސްލާމް ދީން ޤަބޫލެއް ވެސް ނުކުރެތެވެ.",""],["(31) ޤިޔާމަތް ޤާއިމުވާނޭ ކަން ޤަބޫލުނުކޮށް، ދުނިޔޭގައި ހިތުހުރި ގޮތަކަށް އުޅެ، ކުޅިވަރާއި، މަޖަލުގައި ތިމާމެންގެ ޢުމުރު ހޭދަކޮށް، އިސްލާމް ދީނަށް ފުރައްސާރަކޮށް، މަލާމާތްކޮށް އުޅުނު މީހުން، ޤިޔާމަތް ޤާއިމުވާ ދުވަހުން، ހިފައި ހައްޔަރުކުރެވި، ގަދަފަދަކަމާއި ހަރުކަށިކަމާ އެކު ގަދަކަމުން ގެންދެވި، ނަރަކައިގެ އަލިފާނުގެ ތެރެއަށް އެބައިމީހުން ކޮށްޕައި ވައްޓައިލެއްވޭނެތެވެ.",""],["(41) ޤިޔާމަތް ޤާއިމުވާ ދުވަހާއި އެ ދުވަހުގެ ޢަޛާބު ދޮގުކުރި މީހުންނަށް، އެ ދުވަހުން، ޒަބާނިއްޔަ މަލާއިކަތުން ވިދާޅުވާނެތެވެ. ދުނިޔޭގައި އުޅުނުއިރު، ތިޔަބައިމީހުން ދޮގުކޮށް އުޅުނު ނަރަކައިގެ އަލިފާނަކީ ތިޔައީއެވެ. އެ ތާނގެ ގަދަފަދަ ޢަޛާބުގެ ރަހަ، މިއަދު ތިޔަބައިމީހުން ލިބިގަންނާށެވެ!",""],["(51) ފަހެ، اللهُ Iގެ ޙަޟްރަތުން، ރަސޫލުން ގެންނެވި ރިސާލަތަކީ ސިޙްރުހާހޫރަ ކަމުގައި ބުނެ، اللهُ Iގެ ދީން ތިޔަބައިމީހުން ދޮގުކުރީމުއެވެ. ވީމާ، ތިޔަބައިމީހުންނަށް މިއަދު ތިޔަ ލިބެމުންދާ ޢަޛާބަކީ ވެސް ފަހެ ސިޙްރުހާހޫރަހެއްޔެވެ؟ ނުވަތަ ތިޔަބައިމީހުންނަށް ތިޔަ ލިބެމުންދާ ޢަޛާބު ފަހެ ތިޔަބައިމީހުންނަކަށް ނުފެނޭހެއްޔެވެ؟",""],["(61) ޤިޔާމަތް ދުވަހުން ކާފިރުންނަށް ބުނެވޭނެތެވެ. އޭ ޤިޔާމަތް ދުވަސް ދޮގުކުރި ކާފިރުންނޭވެ! ނަރަކައިގެ އަލިފާނުގެ ތެރެއަށް ވަދެ، އެ ތާނގެ ގަދަފަދަ ޢަޛާބުގެ ރަހަ، ތިޔަބައިމީހުން ދާއިމަށް ލިބިގަންނާށެވެ! އަދި ހޫނުކަން އޭގެ އިންތިހާއަށް ގޮސްފައިވާ ފެނާއި، އެ ނަރަކައިގެ ވިހަތަކާއި، ތަފާތު ބާވަތްބާވަތުގެ ޢަޛާބަށް، މިއަދު ތިޔަބައިމީހުން ކެތްކުރާށެވެ! ނުވަތަ އެ ޢަޛާބަށް ތިޔަބައިމީހުން ކެތްނުކުރާށެވެ! ދަންނާށެވެ! އެ ޢަޛާބަށް ތިޔަބައިމީހުން ކެތްކުރިއަސް ނުވަތަ ކެތްނުކުރިއަސް، އެއިން އެއްވެސް ކަމަކުން، ތިޔަބައިމީހުންނަށް ކުރާނޭ އެއްވެސް ފައިދާއެއް ނެތެވެ. އެހެނީ، އެ ޢަޛާބު، ތިޔަބައިމީހުންގެ ކިބައިން ދުރެއް ނުކުރެއްވޭނެތެވެ. އަދި ނަރަކައިން ތިޔަބައިމީހުންނަކަށް ނުމެ ނުކުމެވޭނޭ މެއެވެ. ޝައްކެއްނެތެވެ. اللهُ  Iގެ އަޅުތަކުންގެ މައްޗަށް، އެ  إِلٰهُ އަނިޔާވެރިވެވޮޑިނުގަންނަވަތެވެ. ވީއިރު، މިއަަދު ތިޔަބައިމީހުންނަށް ތިޔަ ސަޒާ ލިބެނީ، اللهُ Iގެ އެއްކައުވަންތަކަމަށް އިންކާރުކޮށް، ރަސޫލުން ގެންނެވި ރިސާލަތު ދޮގުކޮށް،  اللهُ Iގެ ދީނުގެ މަގު މީސްތަކުންނަށް ބަންދުކޮށް، ދުނިޔޭގައި އުޅުނުއިރު ތިޔަބައިމީހުން ކޮށްއުޅުނު ޢަމަލުތަކަށް ކަން ކަށަވަރެވެ.",""],["(71) ހަމަކަށަވަރުން، اللهُ Iގެ އަމުރުފުޅުތަކަށް ރައްކައުތެރިވެ، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ އުޅުނު ތަޤްވާވެރީން ތިބޭހުށީ، އުފަލާއި، އަރާމުގައި، ދާއިމީ ނިޢުމަތް ލިބެނިވި ސުވަރުގެތަކުގައެވެ. ރަޙްމާނުވަންތަ ރަޙީމުވަންތަ اللهُ Iގެ ޙަޟްރަތުގައި، އެ إِلٰهُގެ މެހުމާނުންގެ ގޮތުގައެވެ.",""],["(81) اللهُ  Iގެ އަމުރުފުޅުތަކަށް ރައްކައުތެރިވެ، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ އުޅުނު ތަޤްވާވެރީން، އެ ސުވަރުގެތަކުގައި ތިބޭހުށީ، އެބައިމީހުންގެ ވެރި رَبُّ އެބައިމީހުންނަށް ޓަކައި ތައްޔާރުކުރެއްވި ގަނޑުވަރުތަކުގައެވެ. އަދި ރިވެތި ފަށުވި ފޭރާމުގައި، ނުހަނު ރަހަ މީރު ކާބޯތަކެތީގެ މީރުކަން ލިބިލިބި، މަސާރީ ދާންތަކުގައި، ނުހަނު ލޯބިވެތި އަނބީންނާ އެކު، އެހައިމެ ބޮޑު އުފަލާއި އަރާމުގައެވެ. އަދި ދުނިޔޭގައި އުޅުނު އިރު އެބައިމީހުންގެ ވެރި إِلٰهއަށް ބިރުވެތިވެ ތަޤްވާވެރިވެ އުޅުނުކަމަށް ޓަކައި، އެ إِلٰهُ، އެބައިމީހުން ނަރަކައިގެ ޢަޛާބުން ދިންނެވިއެވެ. ދަންނާށެވެ! އެ ފަދަ މަތިވެރި ނިޢުމަތްތައް އެބައިމީހުންނަށް ދެއްވައި، ނަރަކައިގެ ޢަޛާބުން އެބައިމީހުން ސަލާމަތްކުރެއްވީ، اللهُ Iއަށް އީމާންވެ، އެ إِلٰهُގެ ނަބިއްޔާއާ އެބައިމީހުން ތަބާވުމުގެ ސަބަބުންނެވެ.",""],["(91) އަދި ސުވަރުގެވަންތަވެރީންނަށް، اللهُ I ނިދާއިއްވަވާނެތެވެ. އޭ ހެޔޮލަފާ މީހުންނޭވެ! ދުނިޔޭގައި އުޅުނުއިރު ތިޔަބައިމީހުން ކޮށްއުޅުނު ހެޔޮ ޢަމަލުތަކަށް ޓަކައި ދެއްވާ ދަރުމައެއްގެ ގޮތުން،  ސުވަރުގޭގައިވާ ނުހަނު ރަހަ މީރު ކާބޯތަކެތީން ތިޔަބައިމީހުން ހިތް އެދޭހައި މިންވަރަކަށް ކައިބޮއި އުޅޭށެވެ!",""],["(02) އަދި އެ ސުވަރުގެތަކުގައި އެބައިމީހުން ތިބޭނީ، އެބައިމީހުންނަށް ލިބިފައިވާ އުފައުވެރިކަން އެކަކު އަނެކަކަށް ފެންނަ ގޮތަށް، އެކަކު އަނެކަކާ ކުރިމަތިވާނޭހެން ސަފުސަފަށް އެތުރިފައިވާ، ސިފަނުކުރެވޭ ފަދަ ނުހަނު އަގު މާތް ދާންތަކެއްގައި، ހަމަ އެހައިމެ ރިވެތި ބަލީސްތަކާއި ކަންނެޔޮތަކުގައި ލެނގިލައިގެންނެވެ. އަދި ސުވަރުގެވަންތަވެރީންނަށް، اللهُ I ދެއްވާ ނިޢުމަތްތައް އިތުރުކޮށްދެއްވުމަށް ޓަކައި، ނުހަނު ރިވެތި حُورُ الْعِينން، އެ إِلٰهُ އެބައިމީހުންނަށް އަނބިކޮށްދެއްވާނެތެވެ. ދަންނާށެވެ! حُورُ الْعِينންނަކީ، ނުހަނު ކަޅިރަވަ ރިވެތިވެފައި، އެހައިމެ ދޮން އަދި ސިފަކުރެވޭ ވަރަށް ވުރެން މާ ފުރިހަމަވެފައި ރިވެތިކަން ބޮޑު އަދި އެހައިމެ މާތް ބޭކަނބަލުންނެވެ.",""],["(12) އަދި، اللهُ Iއަށް އީމާންވެ، އިސްލާމް ދީން ޤަބޫލުކޮށް، އެ إِلٰهُގެ ރަސޫލާއާ ތަބާވި މުއުމިނުންގެ ދަރީންގެ ތެރެއިން، الله Iއަށް އީމާންވެ، އިސްލާމް ދީން ޤަބޫލުކޮށް، އެ ކަންކަމުގައި އެ މުއުމިނުންނާ ތަބާވެ އުޅުނު ދަރީން، އެބައިމީހުންނާ އެއްތަންކުރައްވައި، ސުވަރުގޭގައި އެ މުއުމިނުންނަށް، އެ إِلٰهُ ދެއްވާ ދަރަޖަ އެބައިމީހުންގެ ދަރީންނަށް ވެސް ދެއްވާނެތެވެ. އެއީ، ދުނިޔޭގައި އުޅުނުއިރު އެ ދަރީން ކުޅަ ހެޔޮ ޢަމަލުތައް، އެ ދަރީންގެ މައިންބަފައިން ކުޅަ ހެޔޮ ޢަމަލުތަކަށްވުރެން މަދުވި ކަމުގައި ވިއަސް މެއެވެ. އެ ކަން އެ ގޮތަށް މިންވަރުކޮށްދެއްވާނީ، ހެޔޮލަފާ މައިންބަފައިންނާ އެބައިމީހުންގެ ދަރީން ސުވަރުގޭގައި އެއްދަރަޖައެއްގައި ލެއްވުމުން، އިތުރު އުފައުވެރިކަމާއި، ހިތްހަމަޖެހުން އެބައިމީހުންނަށާއި، އެބައިމީހުންގެ ދަރީންނަށް ލިބިދެއްވުމަށް ޓަކައެވެ. އަދި ދަންނާށެވެ! އެއިން އެއްވެސް މީހަކު ކުޅަ ޢަމަލަކުން އެއްވެސް މިންވަރެއް، الله  I އުނިނުކުރައްވާނެތެވެ. އަދި ކިއެއްތަ! އެ މީހަކު ކުޅަ ޢަމަލެއްގެ ފުރިހަމަ ޖަޒާ، އެ މީހަކަށް، އެ إِلٰهُ ދެއްވުމަށް ފަހު، އޭގެ އިތުރަށް ވެސް ދެއްވާނެތެވެ. އެހެނީ، އެބައިމީހުން ކުޅަ ހެޔޮ ޢަމަލުތަކުގެ ސަބަބުން، ބަޔާންވެދިޔަ ފަދަ ހެޔޮ ޖަޒާ އެބައިމީހުންނަށް ދެއްވައި، އެބައިމީހުން ކުރެވުނު ރަހުނުން މިންޖުކުރެއްވޭނެތެވެ. އަދި ނުބައި ޢަމަލު ކުޅަ ބަޔަކު ނަމަ، އެބައިމީހުން ކުރެވުނު ރަހުނުގެ ސަބަބުން، އެބައިމީހުން ހިފެހެއްޓި، އެބައިމީހުންނަށް ޢަޛާބު ދެއްވޭނެތެވެ. އަދި އެއްވެސް މީހަކު ކުޅަ ކުށަކާ ބެހޭގޮތުން އެހެން މީހަކާ ސުވާލުނުކުރެއްވޭނެތެވެ. އެހެންކަމުން، ކޮންމެ މީހަކަށް ވެސް، ޘަވާބު ނުވަތަ ޢަޛާބު ދެއްވޭނީ، އެ މީހަކު ކުޅަ ޢަމަލަކަށެވެ.  ދަންނާށެވެ! ކޮންމެ ކާފިރަކުމެ ނަރަކައިގައި ވާނީ، އެ މީހަކު ކުޅަ ޝިރްކުގެ ޢަމަލުތަކާ އެކު ބަނދެވިފައެވެ! [15] ވީމާ، މީސްތަކުން ކުރެވޭ ރަހުނަކީ، އެބައިމީހުންކުރާ ނުބައި ޢަމަލުތަކާ އެކު ނަރަކައިގައި އެބައިމީހުން ބަނދެވޭބަނދެވުމެވެ.","[15]- لُبَابُ التَّأْوِيلُ فِي مَعَانِي التَّنْزِيلِ لِلْإِمَامِ عَلاَء الدِّينِ عَلِي بْنِ محمد بْنِ إِبْرَاهِيم بْنِ عُمَرَ الشَّيْحِي أَبُو الْحَسَن، الْمَعْرُوفُ بِالْخَازِنِ"],["(22) އަދި ބަޔާންވެދިޔަ ނިޢުމަތްތަކުގެ އިތުރަށް ވެސް، ތަފާތު ބާވަތްބާވަތުގެ މީރު މޭވާތަކާއި ހިތް އެދޭހައި ބާވަތެއްގެ އެއްގަމު މަސް ވެސް، އެ ސުވަރުގެތަކުގައި، اللهُ  I އެބައިމީހުންނަށް ދެއްވާނެތެވެ. އެއީ، އެބައިމީހުންގެ މައްޗަށް، އެ إِلٰهُ ބަހައްޓަވާ ފަޟްލުވަންތަކަމުގެ ބޮޑުކަމުންނެވެ.",""],["(32) އަދި ބަޔާންވެދިޔަ ފަދަ ރަހަމީރު ކެއުމާއި ބުއިމުގެ އިތުރަށް ވެސް، އެ ބުއިމުން ފާފަވެރިވުމެއް، ބޯ އެނބުރުމެއް، މަސްތުވުމެއް ނުވާ އަދި އެ ބޮއިގެން، ބާޠިލު ވާހަކަދެއްކުމެއް ނުވާ ބުއިމެއް އެޅިފައިވާ ތަށިތަކެއް، ސުވަރުގޭގެ އަހްލުވެރީން، އޭގެ އެއް ބަޔަކު އަނެއް ބަޔަކަށް ދީ އުޅޭނެތެވެ. އެއީ، އެ ބުއިމުން، އެބައިމީހުންނަށް ލިބިފައިވާ އުފަލާއި، އަރާމާއި، ހިތްހަމަޖެހުން އިތުރުވުމަށް ޓަކައެވެ.",""],["(42) އަދި ފުރާވަރުގެ ރިވެތި ފިރިހެން ކުދީންތަކެއް، ސުވަރުގެވަންތަވެރީންގެ ޚިދްމަތުގައި، އެ ސުވަރުގެތަކުގައި އަބަދުމެ ބުރުޖަހަޖަހައި ތިބޭނެތެވެ. އަދި ހަމަކަށަވަރުން، އެ ކުދީންގެ ރިވެތިކަމާއި ފުރިހަމަކަމުން، އިތާގެ ބަނޑުގައި ފޮރުވި ރައްކައުތެރިކުރެއްވިގެންވާ މުތްތަކެއް ފަދައިން އެ ކުދީން ވާނެތެވެ.",""],["(52) އަދި ސުވަރުގޭގެ އަހްލުވެރީން، އެއް ބަޔަކު އަނެއް ބަޔަކާ ކުރިމަތިލައިގެން އެ ސުވަރުގޭގައި ތިބޭ އިރު، އެކަކު އަނެކަކާ ސުވާލުކޮށް ވާހަކަދައްކައި އުޅޭނީ،  اللهُ I އެބައިމީހުންނަށް ދެއްވި މަތިވެރި ނިޢުމަތްތަކާއި އެ ނިޢުމަތްތައް އެބައިމީހުންނަށް ދެއްވި ސަބަބުތަކާ ގުޅޭ ގޮތުންނެވެ.",""],["(62) ސުވަރުގޭގެ އަހްލުވެރީން އެ ތާނގައި ތިބޭއިރު، އެކަކު އަނެކަކަށް ބުނާނެތެވެ. ހަމަކަށަވަރުން، އަހުރެމެންގެ އަނބިދަރީންގެ ގާތުގައި ދުނިޔޭގައި އުޅުނުއިރު އަހުރެމެންވީ، اللهُ  Iއަށް އީމާންވެ، އެ إِلٰهُގެ އަމުރުފުޅުތަކަށް ރައްކައުތެރިވެ، އެ إِلٰهُ ނަހީކުރެއްވި ކަންތައްތަކުން ދުރުވެ އުޅުނު ބަޔަކު ކަމުގައެވެ. އަދި ޤިޔާމަތް ދުވަހުން، އެ إِلٰهُ އަހުރެމެންނަށް ދެއްވައިފާނޭ ޢަޛާބަކަށް ބިރުވެތިވެ އުޅުނު ބަޔަކު ކަމުގައި ވެސް މެއެވެ.",""],["(72) ފަހެ، އަހުރެމެން އެ ގޮތަށް ކަންތައްތައް ކުރުމުގެ ސަބަބުން، اللهُ I އަހުރެމެންނަށް ތެދުމަގު ދެއްކެވިއެވެ. އަދި، އެ إِلٰهُ ރުއްސަވާ މަގުން ހިނގުމުގެ ހެޔޮ ތައުފީޤު، އަހަރުމެންނަށް، އެ إِلٰهُ ދެއްވިއެވެ. އަދި އަހުރެމެންނަށް، އެ إِلٰهُ ބެހެއްޓެވި އޯގާވަންތަކަމުގެ ސަބަބުން، ނަރަކައިގެ އަލިފާނުގެ ގަދަފަދަ ޢަޛާބުން، އަހުރެމެން ސަލާމަތްކޮށްދެއްވައި ރައްކައުތެރިކޮށްދެއްވިއެވެ.",""],["(82) ހަމަކަށަވަރުން، ދުނިޔޭގައި އުޅުނުއިރު އަހުރެމެންވީ، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއާ އެއްވެސް އެއްޗެއް އަދި ފަރާތެއް ވިއަސް ބައިވެރިނުކޮށް، ޝިރްކުގެ ޢަމަލުތަކުން އެއްކިބާވެ، ހުރިހައި އަޅުކަމެއް ހަމަ އެކަނި، އެ إِلٰهއަށް ޚާލިޞްކޮށް، އެ إِلٰهއަށް ދުޢާކޮށް ދަންނަވައި އުޅުނު ބަޔަކު ކަމުގައެވެ. އަދި ހަމަކަށަވަރުން، ދުނިޔޭގައި އުޅުނުއިރު އަހުރެމެންވީ، ނަރަކައިގެ ޢަޛާބުން އަހުރެމެން މިންޖުކުރައްވައި، ނިޢުމަތްތަކުން ފުރިގެންވާ ސުވަރުގެ ވައްދަވާދެއްވުން އެދި ދުޢާކޮށް، اللهُ Iއަށް ދަންނަވައި އުޅުނު ބަޔަކު ކަމުގައެވެ. ފަހެ ހަމަކަށަވަރުން، اللهُ I އަހުރެމެންގެ މައްޗަށް އިޙްސާންތެރިވެވޮޑިގަންނަވައި، އަހުރެމެންގެ ދުޢާ އިޖާބަކުރައްވައި، އަހުރެމެން އެދުނު ކަންތައްތައް ފުއްދަވައިދެއްވައި، ނަރަކައިގެ ޢަޛާބުން އަހުރެމެން މިންޖުކޮށްދެއްވައިފިއެވެ. އަދި އަހުރެމެންނާމެދު ރުހިވޮޑިގަންނަވައި ސުވަރުގޭގެ މަތިވެރި ނިޢުމަތްތައް އަހުރެމެންނަށް ދެއްވައިފިއެވެ. މި ހުރިހައި ކަމެއްމެ ހިމެނެނީ، ކިޔަމަންތެރި އަޅުތަކުންގެ މައްޗަށް، އެ إِلٰهُ ބަހައްޓަވާ އިޙްސާންތެރިވަންތަކަމާއި ރަޙުމަތްވަންތަކަމުގެ ތެރެއިންނެވެ. ހަމަކަށަވަރުން، اللهُ Iއީ، އެ إِلٰهُގެ އަޅުތަކުންނާމެދު ނުހަނު އިޙްސާންތެރިވަންތަ ރަޙީމުވަންތަ إِلٰهއެވެ.",""],["(92) އޭ ރަސޫލާއެވެ! ކީރިތި ޤުރްއާނުގައިވާ ވަޙީ ބަސްފުޅުތަކާއި ޚަބަރުތަކުން، އިބަ ރަސޫލާގެ ޤައުމުގެ މީހުންނަށް އިސްލާމް ދީނުގެ ދަޢުވަތުދެއްވައި އެބައިމީހުންނަށް ނަސޭހަތްތެރިވެވަޑައިގަންނަވާށެވެ! ފަހެ، އިބަ ރަސޫލާގެ ވެރި رَبُّ، އިބަ ރަސޫލާގެ މައްޗަށް އިޙްސާންތެރިވެވޮޑިގަންނަވައި، ފުރިހަމަ ބުއްދިފުޅާއި، ޙިކުމަތްތެރިކަމާއި، ނަބީކަމާއި ރަސޫލުކަމުގެ ނިޢުމަތް، އިބަ ރަސޫލާއަށް ދެއްވިއެވެ. އެހެންކަމުން، اللهُ  Iގެ ޙަޟްރަތުން ލިބިފައިވާ ޢިލްމަކާ ނުލައި، ޣައިބުގެ ކަންކަމާ ގުޅޭގޮތުން، ޖިންނީން ގެނެސްދޭ ދޮގު ޚަބަރުތައް މީސްތަކުންނަށް ބުނެދީ އުޅޭ ކަހީނަކު ކަމުގައި، އިބަ ރަސޫލާ ނުވެއެވެ. އަދި ކިޔޭނުކިޔޭ އެއްޗެއް ނޭނގޭ، ބުއްދި ހަމަނުޖެހޭ، މޮޔައަކު ކަމުގައި ވެސް، އިބަ ރަސޫލާ ނުވެއެވެ.",""],["(03) އަދި ކިއެއްތަ! އިބަ ރަސޫލާ ގެންނެވި ރިސާލަތު ދޮގުކޮށް، އިބަ ރަސޫލާއީ ޅެންވެރިއަކު ކަމުގައި އެ ކާފިރުން ބުނަނީހެއްޔެވެ؟ އަދި އެ ކާފިރުން އެ އިންތިޒާރުކުރަނީ، އެބައިމީހުން އެ ބުނާ ޅެންވެރިޔާ އަވަހާރަވާނޭ ދުވަހަކަށްހެއްޔެވެ؟ އަދި އެ ކާފިރުން އެ އިންތިޒާރުކުރަނީ، އިބަ ރަސޫލާ އަވަހާރަވެ، އިބަ ރަސޫލާގެ ދަޢުވަތު ހުއްޓުމުން، އެބައިމީހުންގެ ހިތަށް ފިނިކަން ލިބޭނޭ ދުވަހަކަށްހެއްޔެވެ؟",""],["(13) އޭ ރަސޫލާއެވެ! އިބަ ރަސޫލާ އެ ކާފިރުންނަށް ވިދާޅުވާށެވެ! ތިމަން ރަސޫލާ އަވަހާރަވާނޭ ދުވަހަކަށް ތިޔަބައިމީހުން ނިކަން އިންތިޒާރުކޮށް ބަލަބަލައި ތިބޭށެވެ! ފަހެ ހަމަކަށަވަރުން، ތިމަން ރަސޫލާ ވެސް މިހުންނެވީ، ތިމަން ރަސޫލާ ގެންނެވި ރިސާލަތު ތިޔަބައިމީހުން ދޮގުކުރުމުގެ ސަބަބުން، ދުނިޔޭގައި ތިޔަބައިމީހުންގެ މައްޗަށް އަންނާނޭ ޢުޤޫބާތެއްގެ އިންތިޒާރުގައެވެ. އެ ޢުޤޫބާތް އައިސް ތިޔަބައިމީހުންނާ ކުރިމަތިވުމުން، ކާމިޔާބުވަނީ ކޮން ބަޔަކަށް ކަން، ތިޔަބައިމީހުންނަށް ވެސް އަދި އަހުރެމެންނަށް ވެސް ނިކަންހުރެ އެނގޭނެތެވެ.",""],["(23) ނުވަތަ، އިބަ ރަސޫލާއީ، ކަހީނަކު ކަމުގައި ނުވަތަ ބުއްދި ހަމަނުޖެހޭ މޮޔައަކު ކަމުގައި ބުނެ، އިބަ ރަސޫލާއާ މެދު ދެކޮޅުނުޖެހޭ ވާހަކަތައް ދެއްކުމަށް އެބައިމީހުންގެ ބުއްދި އެބައިމީހުންނަށް އަމުރުކުރަނީހެއްޔެވެ؟ ޝައްކެއްނެތެވެ. ކަހީނުކަމާއި މޮޔަކަމަކީ، އެކެއްގެ ކިބައިގައި އެއްފަހަރާ ހުންނާނޭ ދެ ސިފައެއް ނޫނެވެ. ނުވަތަ އެ ކާފިރުންނަކީ، ކުފުރުވެރިކަމާއި، އުރެދުންތެރިކަމާއި، ދެކޮޅުވެރިކަމުގައި ހައްދުފަހަނަޅައި ގޮސްފައިވާ ބަޔަކު ކަމުގައި ވާތީވެ، އެއްވެސް ވިސްނުމަކާ ނުލައި، އެ ފަދަ އުނި ސިފަތައް، އިބަ ރަސޫލާއަށް އެބައިމީހުން ނިސްބަތްކުރަނީހެއްޔެވެ؟",""],["(33) ނުވަތަ، ކީރިތި ޤުރްއާނަކީ، اللهُ I ބާވައިލެއްވި ފޮތެއް ނޫންކަމަށާއި، އެ ފޮތަކީ، مُحَمَّدٌ r  އަމިއްލަފުޅަށް ހައްދަވައިގެން ވިދާޅުވާ ވިދާޅުވުންތަކެއް ކަމަށް ކާފިރުން ބުނަނީހެއްޔެވެ؟ ހަމަކަށަވަރުން ވެސް، އެ ޤުރްއާނަކީ، مُحَمَّدٌ r     އަމިއްލަފުޅަށް ހައްދަވައިގެން ވިދާޅުވާ ވިދާޅުވުންތަކެއް ނޫނެވެ. ނަމަވެސް، އެބައިމީހުންގެ ކިބައިގައި ހުރި ބޮޑާކަމާއި ކިބުރުވެރިކަމުގެ ސަބަބުން، އެ ފޮތަށް އެބައިމީހުން އީމާންނުވަނީއެވެ. އަދި އެ ޤުރްއާނަކީ، مُحَمَّدٌ r އަމިއްލަފުޅަށް ވިދާޅުވާ ވިދާޅުވުންތަކެއް ކަމުގައި އެބައިމީހުން ބުނަނީއެވެ. އަދި އެބައިމީހުންނީ، އިބަ ރަސޫލާގެ މައްޗަށް ބާވައިލެއްވޭ ޤުރްއާން ތެދުކުރާ ބަޔަކު ކަމުގައި ވީނަމަ، އެ ޤުރްއާނާމެދު އެ ފަދަ ވާހަކައެއް އެބައިމީހުން އެއްގޮތަކަށް ވެސް ނުދެއްކީހެވެ.",""],["(43) ފަހެ، ކީރިތި ޤުރްއާނަކީ، مُحَمَّدٌ r  އަމިއްލަފުޅަށް ހައްދަވައިގެން ވިދާޅުވާ ވިދާޅުވުންތަކެއް ކަމުގައި ބުނެ، ކާފިރުން އެ ދައްކައި އުޅޭ ވާހަކައިގައި އެބައިމީހުންނީ ތެދުވެރީން ކަމުގައި ވަނީ ނަމަ، ފަޞާޙަތްތެރިކަމާއި، ބަލާޣާތްތެރިކަމާއި، ފުރިހަމަކަމުގައި އެ ޤުރްއާނާ އެއްފަދަ އެއްވެސް އެއްޗެއް އެބައިމީހުން ނިކަން ގެނެސްބަލާށެވެ!",""],["(53) ނުވަތަ، ކީރިތި ރަސޫލާގެ ރިސާލަތު ދޮގުކުރާ މީހުން އުފެދިފައި އެ ވަނީ އަދި ނެތުމުގެ ތެރެއިން އެބައިމީހުން ވުޖޫދަށް އައިސްފައި އެ ވަނީ، އެބައިމީހުން ހައްދަވައި، ޚަލްޤުކުރައްވައި، ވުޖޫދަށް ގެންނެވި ޚާލިޤަކު ނެތިހެއްޔެވެ؟ ނުވަތަ އެބައިމީހުންގެ އަމިއްލަ ނަފްސުތައް ހެދި ބަޔަކީ ހަމަ އެބައިމީހުންހެއްޔެވެ؟ ނުވަތަ އެބައިމީހުންގެ ނަފްސުތައް އަމިއްލައަށް ހަދައި ޚަލްޤުކުރާ ބަޔަކު ކަމުގައި އެބައިމީހުން ވަނީހެއްޔެވެ؟ ޝައްކެއްނެތް ގޮތުގައި، ހެއްދެވި ފަރާތެއް ނެތް ނަމަ، އެއްވެސް މަޚްލޫޤަކު ނުހުންނާނެތެވެ. އަދި މަޚްލޫޤުން އުފެދެނީ އެބައިމީހުން އަމިއްލައަކަށް ވެސް ނޫނެވެ. ކަން މިހެން ހުރިއިރު، ވުޖޫދުގައި ވާހައި ތަކެތި ހައްދަވައި ޚަލްޤުކުރައްވައި، އެ ތަކެތި ވުޖޫދަށް ނެރުއްވި ޚާލިޤުވަންތަ  إِلٰهއަކު ވާކަން ކަށަވަރެވެ. ވީމާ، އެންމެހައި ތަކެތީގެ ޚާލިޤުވަންތަ اللهُ Iއަށް އެބައިމީހުން އަޅުކަންނުކުރަނީ ފަހެ ކީއްވެގެންހެއްޔެވެ؟",""],["(63) ނުވަތަ، އެ ތަންތާނގެ ގަދަފަދަކަމާއި ފުރިހަމަކަމުގެ ބޮޑުކަމުން އިންސާނާގެ ބުއްދި ޙައިރާންކުރުވަނިވި ގޮތެއްގައި، އުޑުތަކާއި ބިން އުފައްދައި ވުޖޫދަށް ގެނައީ އެ ކާފިރުންހެއްޔެވެ؟ އަދި ކިއެއްތަ! اللهُ Iގެ އެއްކައުވަންތަކަމާއި، ކުޅަދުންވަންތަކަމުގެ ބޮޑުކަން ހިތުގެ އަޑީން ތެދުކޮށް ކަށަވަރުކޮށް، އެބައިމީހުން ހައްދަވައި، ޚަލްޤުކުރައްވައި، ވުޖޫދަށް ގެންނެވީ، އެ إِلٰهُ ކަން ޤަބޫލުކޮށް، އެ ކަންކަމަށް އީމާންވާ ބަޔަކު ކަމުގައި އެ ކާފިރުން ނުވެތެވެ. ދަންނާށެވެ! އުޑުތަކާއި ބިން އުފައްދައި ވުޖޫދަށް ގެންނެވީ، اللهُ  Iކަން އެބައިމީހުންނަށް ޤަބޫލުކުރެވުނު ނަމަ، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވެ، ކީރިތި ރަސޫލާގެ ރިސާލަތު ތެދުކޮށް، އުރެދުންތެރީންނަށް، އެ إِلٰهُ ދެއްވާނޭ ޢަޛާބަށް އެބައިމީހުން ބިރުވެތިވީހެވެ.",""],["(73) ނުވަތަ، އިބަ ރަސޫލާގެ ވެރި إِلٰهُގެ އަޅުތަކުންނަށް، އެ إِلٰهُ ދެއްވާ ރިޒްޤުގެ ޚަޒާނާތައް ވަނީ އެ ކާފިރުންގެ އަތުގައިހެއްޔެވެ؟ ނުވަތަ އެ ކާފިރުން ބޭނުން މީހަކަށް ރަސޫލުކަން ދިނުމާއި ނުދިނުމުގެ އިޚްތިޔާރު އެބައިމީހުންނަށް ލިބިފައި ވަނީހެއްޔެވެ؟ ނުވަތަ، އެ ކާފިރުން ބޭނުން ގޮތެއް، އެ إِلٰهُގެ ޚަޒާނާތަކަށް ހަދައި، އެބައިމީހުން ބޭނުން މީހަކަށް އެ ޚަޒާނާތަކުންދީ، ބޭނުން މީހަކަށް ނުދީ، މަނާކުރެވޭ ފަދަ ބާރެއް ލިބި ތިބުމާ އެކު، އެބައިމީހުންގެ ބެލުމުގެ ދަށުގައި އެ ތަކެއްޗާއި، އެ ކަންކަން ވަނީހެއްޔެވެ؟  ދަންނާށެވެ! އެ ކާފިރުންނަކީ، އެ ފަދަ އެއްވެސް ކަމެއް މިލްކުވެގެންނުވާ އަދި އެ ފަދަ އެއްވެސް ކަމެއް ކުރުމުގެ ކުޅަދާނަކަމެއް ވިއަސް ލިބިފައި ނުވާ، ނުހަނު ދެރަ ނިކަމެތި ބައެކެވެ.",""],["(83) ނުވަތަ، اللهُ Iގެ ވަޙީ ބަސްފުޅުގެ އަޑު އެހުމަށް ޓަކައި އުޑަށް އެރޭ ފަދަ ސިޑިއެއް އެބައިމީހުންނަށް ލިބިފައި ވަނީހެއްޔެވެ؟ އަދި އެ ކާފިރުން އެ ތިބީ ޙައްޤުގައި ކަން އެބައިމީހުންނަށް އެނގޭނީ، އުޑަށް އަރާން ބޭނުންކުރެވޭ ފަދަ ސިޑިއެއް އެބައިމީހުންނަށް ލިބުމުން އުޑަށް އަރައި، އެބައިމީހުން އެ ތިބީ ޙައްޤުގައި ކަން، ޔަޤީންވާ ފަދަ ވަޙީ ބަސްފުޅެއްގެ އަޑު އެބައިމީހުންނަށް އިވިފައި ވާނަމަ ތާއެވެ! ފަހެ، އެ ފަދަ ވަޙީ ބަސްފުޅެއްގެ އަޑުއެހި މީހަކު އެ ކާފިރުންގެ ތެރޭގައި ވަނީ ނަމަ، އެ މީހަކު އެ ދައްކާ ވާހަކައިގެ ތެދުކަމުގެ މައްޗަށް ހެކިލިބެނިވި ފައުޅުކަން ބޮޑު ދަލީލުތަކާއި ޙުއްޖަތްތައް، އެ މީހަކު ނިކަން ގެނެސްބަލާށެވެ!",""],["(93) ނުވަތަ، ތިޔަބައިމީހުން ނުރުހޭ އަންހެން ދަރީން، اللهُ Iއަށް ވެފައި، ތިޔަބައިމީހުން ރުހޭ ފިރިހެން ދަރީން ތިޔަބައިމީހުންނަށް ވަނީހެއްޔެވެ؟ އަދި އަންހެން ދަރީން ލިބުމަށް ތިޔަބައިމީހުން ނުރުހޭއިރު، اللهُ Iއަށް ވަނީ އަންހެން ދަރީން ކަމުގައި ބުނެ، ފިރިހެން ދަރީންނާމެދު ރުހި، ފިރިހެން ދަރީން ލިބުމަށް ތިޔަބައިމީހުން އެދެނީހެއްޔެވެ؟ ދަންނާށެވެ! اللهُ  Iއަށް އަންހެން ދަރިދަރިކަނބަލުން ވާކަމުގައި ތިޔަބައިމީހުން   ތިޔަބުނާ ބުނުމަކީ، އެ إِلٰهއަށް ނިސްބަތްކޮށް ތިޔަބައިމީހުން ހަދާ ބުހުތާން ދޮގެއްކަން ކަށަވަރެވެ.",""],["(04) އޭ ރަސޫލާއެވެ! އިސްލާމް ދީނުގެ ދަޢުވަތު ދެއްވުމަށް ޓަކައި، ކާފިރުންގެ އަތުން އުޖޫރައަކަށް، އިބަ ރަސޫލާ އެދިވަޑައިގަންނަވަނީތޯއެވެ؟ ފަހެ، އެ ކަމަށް ޓަކައި އުޖޫރައެއް ދޭންޖެހުމުގެ ސަބަބުން، އެބައިމީހުންނަށް ނުއުފުލޭވަރުގެ ބޮޑު ބުރައެއް އުފުލާން އެބައިމީހުންނަށް ޖެހެނީތޯއެވެ؟ އަދި އެބައިމީހުންގެ ކިބައިން، އުޖޫރައަކަށް، އިބަ ރަސޫލާ އެދިވަޑައިގަންނަވާތީ، އެ ކަމާ ނުރުހި ތިބުމުގެ ސަބަބުން، އެބައިމީހުން އިބަ ރަސޫލާއާ ތަބާނުވަނީތޯއެވެ؟ ޝައްކެއްނެތެވެ. އެބައިމީހުންގެ ކިބައިން އެއްވެސް އުޖޫރައަކަށް، އިބަ ރަސޫލާ އެދިވަޑައެއްނުގަންނަވަމުއެވެ. އަދި ކިއެއްތަ! އަބަދުމެ، އިބަ ރަސޫލާގެ މަސައްކަތްޕުޅަކީ، އުޖޫރައަކާ ނުލައި، މީސްތަކުންނަށް އިސްލާމް ދީނުގެ ދަޢުވަތު ދެއްވުމެވެ. އަދި اللهُ  Iގެ ދީން ޤަބޫލުކުރުން ނޫން އެހެން އެއްވެސް ކަމެއް، މީސްތަކުންގެ ކިބައިން، އިބަ ރަސޫލާ އެދިވަޑައެއް ނުގަންނަވަމުއެވެ.",""],["(14) ނުވަތަ، ޣައިބުގެ ޢިލްމު އެ ކާފިރުންނަށް ލިބިފައި ވަނީހެއްޔެވެ؟ ފަހެ، އެ ފަދަ ޢިލްމެއް އެބައިމީހުންނަށް ލިބިފައި ވުމާ އެކު، އޭގެ ތެރެއިން މީސްތަކުންނަށް އަންގަން ބޭނުންވާ ވާހަކައެއް ލިޔެ، އެ ވާހަކައެއް އެބައިމީހުން މީސްތަކުންނަށް ބުނެދެނީހެއްޔެވެ؟ އަދި، لَوْحُ الْمَحْفُوظُ ވަނީ އެބައިމީހުންގެ އަތުގައިހެއްޔެވެ؟ އަދި އޭގައިވާ ވާހަކަތައް ލިޔެ، އެ ތަކެތީގެ ޚަބަރު އެބައިމީހުން މީސްތަކުންނަށް ދެނީހެއްޔެވެ؟ ޝައްކެއްނެތެވެ. އެބައިމީހުން އެ ދައްކާ ވާހަކަތަކަކީ، ކަނޑައެޅިގެން ހުރި ބުހުތާން ދޮގެވެ. އެހެނީ، ޣައިބުގައި ވާ ކަންތައްތަކަކީ، اللهُ I ފިޔަވައި އެހެން އެއްވެސް ފަރާތަކަށް އެނގިގެންވާ ކަންތައްތަކެއް ނޫނެވެ. އަދި، لَوْحُ الْمَحْفُوظُ   ވަނީ ވެސް އެބައިމީހުންގެ އަތަކު ނޫނެވެ.",""],["(24) ނުވަތަ، ކާފިރުން އެދެނީ، مُحَمَّدٌ r އަށާއި، މުއުމިނުންނަށް މަކަރުހަދައި، އިސްލާމް ދީނާމެދު ނުބައި ކެހިވެރި ރޭވުންތައް ރޭވުމަށްހެއްޔެވެ؟ އެހެންކަމުގައި ވަނީ ނަމަ ދަންނާށެވެ! ފަހެ، ކާފިރުންގެ އެ ނުބައި ކެހިވެރި ރޭވުންތައް އެނބުރި ރައްދުވާހުށީ ހަމަ އެބައިމީހުންނަށެވެ.",""],["(34) ނުވަތަ، اللهُ I މެނުވީ އަޅުކަންކުރުން ޙައްޤުވެގެންވާ އެހެން إِلٰهއަކު، އެ ކާފިރުންނަށް ވަނީހެއްޔެވެ؟ الله Iއަށް ބައިވެރީންތަކެއްވާ ކަމަށް ބުނެ، އެބައިމީހުން އެ ކުރާ ޝިރްކުގެ ނުބައި ޢަމަލުތަކާއި، އެ ތަކެއްޗަށް އެބައިމީހުން އެ އަޅުކަންކުރާ ތަކެތީން، އެ إِلٰهُ ހުސްދުރުވެވޮޑިގެން ވެތެވެ. ފަހެ، އުފައްދަވައި ޚަލްޤުކުރެއްވުމުގައި ވެސް އަދި އުލޫހިއްޔަވަންތަކަމުގައި ވެސް، اللهُ Iއަށް އެއްވެސް ބައިވެރިއަކު ނުވާ ކަން ކަށަވަރެވެ. އަދި ހަމަކަށަވަރުން، އެ ފަރާތަކަށް އަޅުކަންކުރުން ޙައްޤުވެގެންވާ އެހެން އެއްވެސް إِلٰهއަކު، އެއްކައުވަންތަ ޙައްޤުވަންތަ الله I މެނުވީ ނުވެއެވެ.",""],["(44) އަދި އެ މުޝްރިކުންގެ މައްޗަށް ފޮނުއްވޭ ޢަޛާބެއްގެ ގޮތުގައި، އުޑުން ތަންގަނޑެއް ވެއްޓޭތަން އެބައިމީހުންނަށް ފެނުނުކަމުގައި ވިއަސް، ޝިރްކުގެ ޢަމަލުތަކުން އެއްކިބާވެ، ތައުބާވާނޭ ބަޔަކު ކަމުގައި އެބައިމީހުން ނުވާނެތެވެ. އެހެންކަމުން، އުޑުން ތަންގަނޑެއް ވެއްޓޭތަން ފެނިއްޖެ ނަމަ، އެބައިމީހުން ބުނާނީ، އެއީ، އާދަވެގެން އަންނަ، މަތިމައްޗަށް ހުރި ވިލާތަކެއް ކަމުގައެވެ. ވީމާ، އެ ފަދަ ކަމެއް ދިމާވިއަސް، އެ ކަންތައްތަކުން ޢިބްރަތާއި ނަސޭހަތްލިބިގަނެ، އީމާންވާނޭ ބަޔަކު ކަމުގައި އެބައިމީހުން ނުވާނެތެވެ.",""],["(54) އޭ ރަސޫލާއެވެ! އިބަ ރަސޫލާގެ ދަޢުވަތު ދޮގުކުރާ މުޝްރިކުންނަށް ގަދަފަދަ ޢަޛާބުދެއްވި، އެބައިމީހުން ނިކަމެތިކުރެއްވޭ ދުވަހާ އެބައިމީހުން ބައްދަލުވެއްޖައުމަށް ދާނދެން، އެ ބައިމީހުންގެ ކިބައިގައި އެ ހުރި ދެކޮޅުވެރިކަމާއި، ކުފުރުވެރިކަން މަތީ ދެމިތިބުމަށް އެބައިމީހުން ދޫކޮށްލައްވާށެވެ! އެހެނީ، އެ ދުވަހުން، އެބައިމީހުންނަށް ދެއްވޭ ޢަޛާބުގެ މިންވަރާއި، ސިފައަކީ އެއްވެސް އިންސާނަކަށް ބަޔާންކުރުމަށް ކުޅަދާނަވާނޭ ކަންކަމެއް ނޫނެވެ. [16]","[16]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(64) ޤިޔާމަތް ދުވަހަކީ، އެ މުޝްރިކުން ރާވާ އެއްވެސް ރޭވުމަކުން ނުވަތަކުރާ ތަދްބީރަކުން ވިއަސް، އެބައިމީހުންނަށް އެއްވެސް ކަމެއް ފުއްދައިދޭނޭ ދުވަހެއް ނޫނެވެ. އަދި އެ ދުވަހަކީ، އެބައިމީހުން ވިސްނައި ތަދްބީރުކޮށް ރޭވިއަސް، އެބައިމީހުންނަށް ކިތަންމެ ކުޑަ ފައިދާއެއް ވިއަސް ލިބޭނޭ ދުވަހެއް ނޫނެވެ. އަދި އެ ދުވަހު އެބައިމީހުންނަށް ލިބޭ ޢަޛާބުން އެބައިމީހުން ސަލާމަތްކޮށް މިންޖުކޮށް، اللهُ Iގެ ނިޔާފުޅާ ދެކޮޅަށް އެބައިމީހުންނާ އެހީތެރިވާނޭ އެއްވެސް ފަރާތެއް އެބައިމީހުންނަކަށް ނުވާނެތެވެ.",""],["(74) އަދި ހަމަކަށަވަރުން، اللهُ Iއަށް އުރެދި ކާފިރުވެ، އަމިއްލަ ނަފްސަށް އަނިޔާވެރިވި މީހުންނަށް، އާޚިރަތް ދުވަހުން ދެއްވޭ ޢަޛާބުގެ ތެރެއަށް އެބައިމީހުން ވެއްދެއްވުމުގެ ކުރީން، ދުނިޔޭގައި ވެސް އެބައިމީހުންނަށް ޢުޤޫބާތް ދެއްވާނެތެވެ. އަދި ކަށްވަޅުގައި ވެސް ޢަޛާބު ދެއްވާހުއްޓެވެ. އަދި އެބައިމީހުންނަށް ދުނިޔޭގައި ދެއްވާނޭ ޢުޤޫބާތަކީ، އޭގެ ތެރެއިން އެއް ބަޔަކު ޤަތުލުވެ، އަނެއް ބަޔަކު އަޅުވެތިވެ، އަނެއް ބަޔަކަށް ބަލާތަކާއި މުޞީބާތްތައް ކުރިމަތިވުމެވެ. އެހެނެއްކަމަކު، މުޝްރިކުންގެ ތެރެއިން ގިނަމީހުން އެ ކަމެއް ނުދަނެތެވެ. ވުމާއެކު، މުޝްރިކުންގެ ތެރެއިން ގިނަ މީހުން، އުރެދުންތެރިކަމާއި ކުފުރުވެރިކަން މަތީ ދެމިތިބެތެވެ.",""],["(84) އޭ ރަސޫލާއެވެ! އިބަ ރަސޫލާގެ ވެރި  إِلٰهُގެ ނިޔާފުޅާއި، މިންވަރުފުޅާއި، ޙުކުމްފުޅާމެދު ރުހިވަޑައިގެން ހުންނެވުމާ އެކު، މުޝްރިކުންގެ ފަރާތުން، އިބަ ރަސޫލާއަށް ލިބިވަޑައިގަންނަވާ އުނދަގޫތަކާއި ދުއްތުރާތަކަށް ވެސް ކެތްތެރިވެވަޑައިގެން، އިބަ ރަސޫލާއާ ޙަވާލުކުރެއްވުނު ރިސާލަތު އަދާކުރެއްވުންމަތީ ދެމިހުންނަވާށެވެ! ފަހެ ހަމަކަށަވަރުން، އިބަ ރަސޫލާ ވަނީ، ތިމަން إِلٰهُގެ ރައްކައުތެރިކަމާއި ބެއްލެވުމުގެ ދަށުގައެވެ. އަދި އިބަ ރަސޫލާގެ ހުރިހައި ކަމެއް، ތިމަން إِلٰهُ ދެކެދެނެވޮޑިގެން ވަމެވެ. ކަން މިހެން ހުރިއިރު، އިބަ ރަސޫލާއަށް އެއްވެސް ގެއްލުމެއް ދިނުމަކީ، އެ ކާފިރުންނަކަށް ކުރެވޭނޭ ކަމެއް ނޫނެވެ. ވީމާ، އެ ކަމަށް ޝުކްރުވެރިވެވަޑައިގަތުމުގެ ގޮތުން، އިބަ ރަސޫލާ އަވަހާރަފުޅުން ތެދުވެވަޑައިގަންނަވާ ހިނދުގައްޔާއި، ނަމާދުފުޅަށް ތެދުވެވަޑައިގަންނަވާ ހިނދު، އިބަ ރަސޫލާގެ ވެރި رَبُّގެ ހުސްޠާހިރުވަންތަކަން ބަޔާންކުރައްވައި، ތަސްބީޙަ ވިދާޅުވެ، އެ إِلٰهއަށް ޙަމްދާއި ތަޢުރީފާއި ޘަނާ ދަންނަވާށެވެ! [17] ދަންނާށެވެ! اللهُ Iއަށް ދެ ލޯފުޅުވާކަން މި އާޔަތުން ސާބިތުވެއެވެ. ނަމަވެސް، އެ إِلٰهُގެ ދެ ލޯފުޅު، އެއްވެސް މަޚްލޫޤެއްގެ ލޮލާ އެއްގޮތްވެގެނެއް ނުވެއެވެ. އަދި އެ إِلٰهُގެ ލޯފުޅު، އެއްވެސް މަޚްލޫޤަކަށް ސިފަ ނުކުރެވޭނޭ މެއެވެ. ވީމާ، އެ إِلٰهُގެ މަތިވެރިވަންތަކަމާއި މާތްވަންތަކަމާ އެކަށޭނަ ގޮތުގެ މަތީން، އެ إِلٰهއަށް ދެ ލޯފުޅު ވާކަން ޤަބޫލުކޮށް އެ ކަމަށް އީމާންވާން ޖެހެއެވެ. އެއީ، ކީރިތި ޤުރްއާނުންނާއި  رَسُولُ اللهِ rގެ ސުންނަތުން އެ ކަން ސާބިތުވާ ގޮތެވެ. ވުމާއެކު، އިސްލާމީ އުންމަތުގެ ސަލަފުންގެ އިޖްމާޢަކީ ވެސް، اللهُ Iއަށް ދެ ލޯފުޅު ވާކަން ސާބިތުކުރުމެވެ.[18]","[17]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[18]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(94) އަދި، އިބަ ރަސޫލާ، ރޭގަނޑުން ބައެއްގައި ނަމާދުފުޅުކުރައްވައި، اللهُ Iގެ ހުސްޠާހިރުވަންތަކަން ބަޔާންކުރައްވައި، އެ إِلٰهއަށް ތަސްބީޙަ ވިދާޅުވާށެވެ! އަދި ފަޖުރުލައި ތަރިތައް އޮއްސޭ ހިނދު، ފަތިސް ނަމާދުކުރައްވައި، އެ إِلٰهއަށް ތަސްބީޙަ ވިދާޅުވާށެވެ!",""],["سُورَةُ النَّجْمِއަކީ މައްކީ ސޫރަތެކެވެ. މި ސޫރަތުގައި ވަނީ (62) ފަސްދޮޅަސް ދެ އާޔަތެވެ. ‏އެއީ (6) ހަ رُكُوعއެވެ. މި ސޫރަތަކީ، ކީރިތި ޤުރްއާނުގެ (53) ފަންސާސް ތިންވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الْإِخْلَاصއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[19] އަދި، الله Iގެ ރިވެތި އިސްމުފުޅުތަކުގެ ތެރެއިން، اللهُ  މި އިސްމުފުޅު ފިޔަވައި އެހެން އިސްމުފުޅެއް މި ސޫރަތުގައި އައިސްފައެއް ނުވެއެވެ. މި ސޫރަތަށް، سُوْرَةُ النَّجْمِ މި ނަން ކިއުނީ، އެހުމުން ވައްކަންކުރުމަށް ޓަކައި އުޑުގެ ކައިރިއަށް ދާ ޝައިޠާނުންގެ ފަހަތުން ފޮނުއްވޭ ތަރިތައް ނުވަތަ އެންމެހައި ތަރިތައް ގަންދެއްވައި، اللهُ I ވަޙީކުރެއްވި ހުވާ ބަސްފުޅުން މި ސޫރަތް ފައްޓަވައިފައި ވާތީއެވެ. [20] މި ސޫރަތުގެ އެންމެ ފަހު އާޔަތަކީ، ސަޖިދައިގެ އާޔަތެކެވެ. ވީމާ، ނަމާދުގެ ތެރޭގައި ވިއަސް އަދި ނަމާދުން ބޭރުގައި ވިއަސް، ސަޖިދައިގެ އާޔަތެއް ކިޔަވައިފި ނަމަ، ތިލާވަތުގެ ސަޖިދަކުރުން ސުންނަތްވެގެން ވެއެވެ. ތިލާވަތުގެ ސަޖިދަކުރާއިރު ކުރާނީ އެންމެ ސަޖިދައެކެވެ.  އަދި އެހެނިހެން މައްކީ ސޫރަތްތަކެކޭ ވެސް އެއް ފަދައިން ޢާއްމު ގޮތެއްގައި      މި ސޫރަތުގައި ވެސް ވަނީ، ކީރިތި ރަސޫލާގެ ނަބީކަމާއި ރަސޫލުކަމުގެ ވާހަކައާއި، ޤިޔާމަތް ދުވަސް އައުމުން ޚަލްޤުތަކުން މަޙްޝަރުކުރެއްވި، ޙިސާބުބެއްލެވި، ޖަޒާދެއްވޭނޭ ކަމަށް އީމާންވުމުގެ ވާހަކައެވެ. އެހެންކަމުން، މި ސޫރަތުގެ ކުރީކޮޅުގައި ވަނީ، رَسُولُ اللهِ rއާއި، އެ ރަސޫލާ ގެންނެވި ރިސާލަތުގެ ތެދުކަމުގެ ވާހަކައެވެ. އަދި، ކީރިތި ޤުރްއާނަކީ، اللهُ I ބާވައިލެއްވި، އެ إِلٰهُގެ ކަލާމްފުޅު ކަމެވެ. ދެން އެއަށްފަހު، ކީރިތި ރަސޫލާއަށް ދެއްވުނު މިޢުރާޖުގެ ދަތުރުފުޅުގެ ވާހަކައެވެ. އޭގެ އިތުރަށް މި ސޫރަތުގައި ސާބިތުކޮށްދެއްވައިފައި ވަނީ، ރުބޫބިއްޔަވަންތަކަމާއި އުލޫހިއްޔަވަންތަކަމުގައި، اللهُ I އެއްކައުވަންތަވެވޮޑިގެންވާކަމެވެ. އެހެންކަމުން، اللهُ I ފިޔަވައި އެހެނިހެން ފަރާތްތަކަށް ކުރެވޭ ހުރިހައި އަޅުކަމަކީ، ބާޠިލު ކަންތައްތަކެއް ކަން، މި ސޫރަތުން ވެސް ރަނގަޅަށް ސާބިތުވެ އެނގެއެވެ. އަދި މުޝްރިކުން އެ އަޅުކަންކުރާ ބުދުތަކަކީ، އެބައިމީހުން އަމިއްލައަށް ހަދައި،      އެ ތަކެއްޗަށް ނަންތަކެއް ދީފައިވާ ތަކެތި ކަން ވެސް، މި ސޫރަތުން ނުހަނު ސާފުކޮށް އެނގެއެވެ. އެއަށްފަހު، اللهُ  Iގެ ހުސްޠާހިރުވަންތަކަމުގެ ވާހަކައާއި، އެ إِلٰهُގެ ކަށަކުޅަދުންވަންތަކަމުގެ ވާހަކަ މި ސޫރަތުގައި ވެއެވެ. އަދި މީހަކު ކުޅަ ކުށަކާ ބެހޭގޮތުން، އެ ކުށްކުޅަ މީހާ ނޫން އެހެން މީހަކާ ސުވާލުނުކުރެއްވޭނޭ ކަމާއި، ނުބައި ނުލަފާ އަޅުތަކުންނަށް ނުބައި ޖަޒާ ދެއްވޭނޭ ކަން، ކީރިތި ޤުރްއާނާއި އެ ފޮތުގެ ކުރީން ބާވައިލެއްވުނު ސަމާވީ ހުރިހައި ފޮތްތަކުގައި ވެސް ބާވައިލައްވައިފައިވާ ވާހަކަ މި ސޫރަތުގައި ވެއެވެ. އަދި ހެޔޮލަފާ އަޅުތަކުންނަށް ހެޔޮ ޖަޒާ ދެއްވޭނޭ ކަމާއި، އެންމެހައި އަޅުތަކުންގެ މެދުގައި ޢަދްލު އިންޞާފަށް ނިޔާކަނޑައެޅުއްވޭނޭ ކަން، ކީރިތި ޤުރްއާނާއި އެ ފޮތުގެ ކުރީން، ބާވައިލެއްވުނު ސަމާވީ ހުރިހައި ފޮތްތަކުގައި ވެސް ބާވައިލައްވައިފައިވާ ވާހަކަ، މި ސޫރަތުގައި ވެއެވެ. އަދި ހަމަ އެހެންމެ، މުއްސަނދިކުރެއްވުމާއި، ފަޤީރުކުރެއްވުމާއި، އަންހެނާގެ ރަޙިމުގެ ތެރެއަށް އެޅޭ މަނިފޮދުވަރަކުން ދެ ޖިންސުގެ ދަރީން އުފެއްދެވުމާއި، ދިރުއްވުމާއި، މަރުގެންނެވުމާއި، މަރުވުމަށް ފަހު އަލުން ދިރުއްވުމަކީ، اللهُ  Iގެ ކަށަކުޅަދުންދަކަމުގެ ތެރެއިން ހިނގާ ކަންތައްތަކެއް ކަން ވެސް، މި ސޫރަތުގައި އަންގަވައިފައިވޭ މެއެވެ. ދެން އެއަށްފަހު، މި ސޫރަތުގެ ފަހުކޮޅުގައި ވަނީ، اللهُ Iއަށް އުރެދި ކާފިރުވި ބައެއް ޤައުމުތަކަށް، އެ إِلٰهُ ފޮނުއްވި ޢުޤޫބާތުގެ ވާހަކައާއި، އެ ފަދަ ޢުޤޫބާތެއް ފޮނުއްވައިފި ނަމަ، އެ ކަމުން ސަލާމަތްކުރެވޭނޭ އެއްވެސް ފަރާތެއް، އެ إِلٰهُ މެނުވީ ނުވާ ވާހަކައެވެ. އެހެންކަމުން، މި ސޫރަތުގެ އެންމެ ފަހު އާޔަތުގައި ވަނީ، އެ إِلٰهއަށް ސަޖިދަކޮށް، ހުރިހައި އަޅުކަމެއް، އެ إِلٰهއަށް ޚާލިޞްކުރުމަށް އަންގަވައި، އެ إِلٰهُ ކުރެއްވި އަމުރުފުޅެވެ.[21]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އިރު އޮއްސުމުން، ތަރިތައް ނުވަތަ ކެތި ފާޅުވުމަށް ފަހު، ދުވާލަށް ތަންދެމުން ރޭގަނޑު ފަސްދީ ދާހިނދު، ނިވައިވެގެންދާ ތަރިތައް ނުވަތަ ކެތި ގަންދެއްވައި، اللهُ I ހުވާ ބަސްފުޅު ވަޙީކުރެއްވިއެވެ. ދަންނާށެވެ! ތަރިއަކީ، އުޑުގެ ޒީނަތެއް ކަމުގައްޔާއި މީސްތަކުން ދަތުރުފަތުރުކުރުމުގައި މިސްރާބު ދައްކައިދެނިވި ނިޝާންތަކެއް ކަމުގައި، اللهُ I ލައްވައިފައިވާ، އެ إِلٰهُގެ ކަށަކުޅަދުންވަންތަކަމުގެ ޢަލާމާތްތަކުގެ ތެރެއިން ބޮޑު ޢަލާމާތެކެވެ.","[19]- مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\r[20]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\r[21]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(2) މައްކާގެ މީހުންގެ ތެރެއިން، އެބައިމީހުންގެ ގާތަށާ އަދި އެންމެހައި މީސްތަކުންގެ ގާތަށް ފޮނުއްވުނު ރަސޫލާ، مُحَمَّدٌ r ޙައްޤުގެ މަގުން އެއްކިބާވެވަޑައެއް ނުގަންނަވަތެވެ. އަދި ސީދާވެގެންވާ ތެދުމަގު ދޫކުރައްވައި، އެ މަގުން ދުރުވެވަޑައެއް ނުގަންނަވަތެވެ. އަދި ބާޠިލު ޢަޤީދާއެއް ވެސް ނުގެންނަވާ މެއެވެ. އަދި ކިއެއްތަ! އެ ރަސޫލާ ހުންނެވީ ޙައްޤުގެ މަގުގައި ފައިތިލަފުޅު ސާބިތުކުރައްވައިގެންނެވެ.  އެ ކަން އެންމެ ރަނގަޅަށް ދަންނާނޭ ބަޔަކީ ހަމަ މައްކާގެ މީހުންނެވެ. ސަބަބަކީ، އެންމެ ތުއްޕުޅުއިރުން ފެށިގެން ނަބީކަމާއި ރަސޫލުކަން ލިބިވަޑައިގަތްއިރު ވެސް، اللهُ Iގެ ރަސޫލާ مُحَمَّدُ بْنِ عَبْدِ اللهِ ހުންނެވީ އެބައިމީހުންގެ ތެރޭގައެވެ. އަދި، اَلْأَمِينُގެ ލަޤަބުން އެ ރަސޫލާއަށް ލަޤަބުދިނީ ވެސް ހަމަ އެބައިމީހުންނެވެ. މި ހުރިހައި ކަމަކުންމެ އެނގި ސާބިތު ވަނީ، އެ ރަސޫލާ އަބަދުމެ ހުންނެވީ ޙައްޤުގެ މަގުގައި ކަމެވެ.",""],["(3) ވީމާ، ހަވާނަފްސު އެދޭ ގޮތްގޮތަށް، އެ ރަސޫލާ އެއްވެސް ވާހަކަފުޅެއް ނުދައްކަވަތެވެ. އަދި ކިއެއްތަ! އެ ރަސޫލާ ދައްކަވާ ވާހަކަފުޅުތައް އަބަދުވެސް ބިނާކުރައްވަނީ، اللهُ Iގެ ޙަޟްރަތުން ބާވައިލެއްވޭ ވަޙީގެ މައްޗަށެވެ.",""],["(4) އެހެންކަމުން، އެ ރަސޫލާ ކިޔަވައިވިދާޅުވެ މީސްތަކުންނަށް އިއްވަވައިދެއްވާ، ކީރިތި ޤުރްއާނާއި، އެ ރަސޫލާގެ ސުންނަތަކީ، اللهُ Iގެ ޙަޟްރަތުން ބާވައިލެއްވޭ ވަޙީއެއް ކަމުގައި މެނުވީ ނުވެއެވެ. އެއީ، އެއްވެސް ޙާލެއްގައި އިންސާނަކު ހަދައިގެން ގެންނަ، އެ މީހާގެ އަމިއްލަ ބަހެއް ނޫނެވެ.",""],["(5) اللهُ Iގެ ޙަޟްރަތުން ވަޙީއައިގެން ވަޑައިގަންނަވައި، مُحَمَّدٌ rއަށް            އެ ވަޙީބަސްފުޅު އުގަންނަވައިދެއްވީ، އެ إِلٰهُގެ އަމުރުފުޅުތައް ތަންފީޛުކުރެއްވުގެ ކުޅަދާނަކަން ލިބިވަޑައިގެން ހުންނެވި ނުހަނު ގަދަފަދަ މަލާއިކަތެކެވެ. އެއީ، ވަޙީގެ އަމާނާތްތެރިއާ جِبْرِيلُ u އެވެ.",""],["(6) جِبْرِيلُ uއަކީ، ނުހަނު ރިވެތި މަލާއިކަތެކެވެ. އަދި ވިސްނުންތެރިކަމާއި ތޫނުފިލިކަމުގެ ވެރި މަލާއިކަތެއް ވެސް މެއެވެ. ފަހެ، އެ މަލާއިކަތާގެ އަޞްލު ސިފަފުޅުގައި ޤާއިމުވެވަޑައިގެން ހުންނަވަނިކޮށް، مُحَمَّدٌ r އެ މަލާއިކަތާ ދެކެވަޑައިގަތެވެ.",""],["(7) އެއީ، އިރުއަރައިގެން އައި ވަގުތުގައެވެ. އެ ވަގުތު އުދަރެހުގެ އެންމެ މަތީން ފާއްދައިލި ވިދުވަރެއް ފަދައިން، جِبْرِيلُ u ފައުޅުވެވަޑައިގެން، އަސްލު ސިފަފުޅުގައި އެ މަލާއިކަތާ ޤާއިމުވެވަޑައިގެން ހުންނަވަނިކޮށް، مُحَمَّدٌ rއަށް އެ މަލާއިކަތާ ފެނިވަޑައިގަތެވެ. ދަންނާށެވެ! އެ ވަގުތު، مُحَمَّدُ r ހުންނެވީ މައްކާގެ އަޖްޔާދު މި ނަން ކިޔުނު ހިސާބުގަނޑުގައެވެ. އެއީ، سُورَةُ الْعَلَقގެ ފުރަތަމަ ފަސް އާޔަތް ބާވައިލެއްވުމަށް ފަހު، ވަޙީ ބާވައިނުލައްވައި، ކުޑަ ދުވަސްކޮޅެއް ވޭތުވުމަށް ފަހުގައެވެ. މިއީ، جِبْرِيلُ uގެ އަސްލު ސިފަފުޅުގައި އެ މަލާއިކަތާ ހުންނަވަނިކޮށް، مُحَمَّدٌ r ދެކެވަޑައިގެންނެވި ފުރަތަމަ ފަހަރެވެ. [22] އެ ވަގުތު، جِبْرِيلُ  uގެ ހަށިކޮޅުން، މުުޅި އުދަރެސް ފުރިފައި ވިއެވެ. އަދި އެ މަލާއިކަތާއަށް ހަ ސަތޭކަ ފިޔަފުޅު ވަނިކޮށް، ކީރިތި ރަސޫލާ ދެކެވަޑައިގަތެވެ. [23]","[22]- زَادُ الْمَسِيرِ فِي عِلْمِ التَّفْسِيرِ لِلْإِمَامِ جَمَالُ الدِّين أَبُو الْفَرَجِ عَبْدُ الرَّحْمنِ بْنِ عَلِي بْنِ مُحَمَّدِ الْجَوْزِي\r[23]- صَحِيحُ الْجَامِعِ لِلْإِمَامِ الْبُخَارِي"],["(8) ދެން ހަމަ އެ ވަގުތު، رَسُولُ اللهِ  rގެ އަރިހަށް، جِبْرِيلُ u ވަޑައިގެންނެވިއެވެ. ދެން އެއަށްވުރެ ވެސް، رَسُولُ اللهِ rއާ ކައިރިއަށް، جِبْرِيلُ u ވަޑައިގެންނެވިއެވެ.",""],["(9) ފަހެ، އެ ވަގުތު، جِبْرِيلُ u ހުންނެވީ، ދެ ދުނިދަނޑީގެ މިންވަރަށް ނުވަތަ އެއަށްވުރެން ވެސް، رَسُولُ اللهِ rއާ ކައިރީގައެވެ. [24]","[24]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(01) ފަހެ، اللهُ Iގެ އަޅާ އަދި ރަސޫލާ مُحَمَّدٌ rއަށް، އެ إِلٰهُ ބާއްވައިލެއްވި ވަޙީބަސްފުޅެއް، جِبْرِيلُ u  މެދުވެރިކުރައްވައި ބާވައިލެއްވިއެވެ. އެއީ، އިސްލާމް ދީނުގެ ބައެއް ޙުކުމްތަކާއި ތެދު ޚަބަރުތަކުގެ ތެރެއިން އެ ރަސޫލާއަށް އިއްވެވުނު ބައެއް އާޔަތްތަކެވެ. ދަންނާށެވެ! އެ ދުވަހު، سُورَةُ الْمُدَّثِرُގެ ފުރަތަމަ ފަސް އާޔަތް ނުވަތަ ފުރަތަމަ ހަތް އާޔަތް ބާވައިލައްވައި، مُحَمَّدٌ rއަށް ރަސޫލުކަން ދެއްވުނުކަމަށް ރިވާވެގެން ވެއެވެ.[25]","[25]- زَادُ الْمَسِيرِ فِي عِلْمِ التَّفْسِيرِ لِلْإِمَامِ جَمَالُ الدِّين أَبُو الْفَرَجِ عَبْدُ الرَّحْمنِ بْنِ عَلِي بْنِ مُحَمَّدِ الْجَوْزِي"],["(11) مُحَمَّدٌ r މިޢުރާޖުއަރައިވަޑައިގެންނެވި ރޭ، އެ ރަސޫލާ ދެކެވަޑައިގަތް މަލަކޫތިއްޔަ ޢާލަމުގެ ކަންތައްތަކަކީ، ތެދު ޙަޤީޤަތެއް ކަމަށް، އެ ރަސޫލާގެ ހިތްޕުޅުގެ އަޑީން ޤަބޫލުކުރައްވައި ތެދުކުރެއްވިއެވެ. އަދި އެއިން އެއްވެސް ކަމަކަށް، އެ ރަސޫލާގެ ހިތްޕުޅު އިންކާރެއް ނުމެކުރައްވާ މެއެވެ.[26] އަދި ހަމަ އެފަދައިންްމެ، އެ إِلٰهُގެ ވަޙީބަސްފުޅުތަކައިގެން جِبْرِيلُ u ވަޑައިގަތުމުން، އެ ވަޙީބަސްފުޅުތައް އެ ރަސޫލާގެ ހިތްޕުޅުގައި އަށަގަނެ ބިންވަޅުނެގުނެވެ. ވީމާ، އެ إِلٰهُގެ ވަޙީބަސްފުޅުތައް ޤަބޫލުކުރައްވައި ތެދުކުރެއްވުމުގައި، އެ ރަސޫލާގެ ކަންފަތްޕުޅާއި، ލޯފުޅާއި، ހިތްޕުޅު އެއްގޮތްވެގެން ވިއެވެ.[27]","[26]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي\r[27]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(21) ފަހެ، مُحَمَّدٌ r މިޢުރާޖުއަރައިވަޑައިގެންނެވި ރޭ، އެ ރަސޫލާގެ ވެރި إِلٰهُ،   އެ ރަސޫލާއަށް ދެއްކެވި ގިނަގުނަ މަލަކޫތިއްޔަ ކަންތައްތަކާމެދު ޝައްކުކޮށް، އެ ރަސޫލާގެ ބަސްފުޅު ދޮގުކޮށް، އެ ރަސޫލާއާ ތިޔަ ކާފިރުން ޖަދަލުކުރަނީހެއްޔެވެ؟ ދަންނާށެވެ! މިޢުރާޖުއަރައިވަޑައިގެންނެވި ރޭ، މައްކާގައިވާ مَسْجِدُ الْحَرَامއިން  بَيْتُ الْمَقْدِسގައިވާ مَسْجِدُ الْأَقْصَىއަށް، مُحَمَّدٌ r ގެންދެވިއެވެ. އަދި مَسْجِدُ الْأَقْصَىއިން ހަތްވަނަ އުޑުގައިވާ سِدْرَةُ الْمُنْتَهَىއަށް، مُحَمَّدٌ r އައިގެން، جِبْرِيلُ u ދަތުރުފުޅުކުރެއްވިއެވެ. އަދި ހަމަ އެރޭ، އެ މަލާއިކަތާގެ އަރިހުގައި މައްކާއަށް އެނބުރިވަޑައިގަތެވެ. ވުމާއެކު، އެ ދުވަހުގެ ހެނދުނު، މައްކާގެ މީހުންގެ ގާތުގައި، مُحَمَّدٌ r ކުރެއްވި އެ ދަތުރުފުޅުގެ ވާހަކަ ވިދާޅުވުމުން، بَيْتُ الْمَقْدِس ސިފަކޮށް ދެއްވުމަށް އެދި، މައްކާގެ މުޝްރިކުން އެ ރަސޫލާއަށް ދެންނެވިއެވެ. އަދި ޝާމު ކަރައަށްދިޔަ އެބައިމީހުންގެ ވިޔާފާރި ޤާފިލާތަކުގެ ޚަބަރުތައް ދެއްވުމަށް ވެސް އެދުނެވެ. ދެން، مَسْجِدُ الْأَقْصَى ހުރިގޮތް، އެއްވެސް ތަފާތެއް ނެތި އެބައިމީހުންނަށް ސިފަކޮށްދެއްވައި، އެބައިމީހުންގެ ވިޔާފާރި ޤާފިލާތަކުގެ ޚަބަރު ވެސް، ނުހަނު ފުރިހަމައަށް އެބައިމީހުންނަށް، އެ ރަސޫލާ ދެއްވިއެވެ.[28]","[28]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(31)  އަދި ހަމަކަށަވަރުން، އެހެން ފަހަރަކު ވެސް، جِبْرِيلُ uގެ އަޞްލު ސިފަފުޅުގައި، އެ މަލާއިކަތާ ހުންނަވަނިކޮށް، مُحَمَّدٌ r އެ މަލާއިކަތާ ދެކެވަޑައިގަތް ކަން ކަށަވަރެވެ. ދަންނާށެވެ! جِبْرِيلُ uގެ އަޞްލު ސިފަސިފަފުޅުގައި ހުންނަވަނިކޮށް، مُحَمَّدٌ r އެ މަލާއިކަތާ ދެކެވަޑައިގެންނެވީ ދެ ފަހަރުއެވެ. ފުރަތަމަ ފަހަރު ދެކެވަޑައިގެންނެވީ، އުދަރެހުގެ އެންމެ މަތީގައި ވަނިކޮށެވެ. އެ ވަގުތު، مُحَمَّدُ r ހުންނެވީ މައްކާގެ އަޖްޔާދު މި ނަން ކިޔުނު ހިސާބުގަނޑުގައެވެ. އެއީ، سُورَةُ الْعَلَقގެ ފުރަތަމަ ފަސް އާޔަތް ބާވައިލެއްވުމަށް ފަހު، ވަޙީ ބާވައިނުލައްވައި، ކުޑަ ދުވަސްކޮޅެއް ވޭތުވުމަށް ފަހުގައެވެ. ދެވަނަ ފަހަރު ދެކެވަޑައިގެންނެވީ، އިސްރާއާއި މިޢުރާޖުގެ ރޭ، ހަތްވަނަ އުޑުން، سِدْرَةُ الْمُنْتَهَىގެ ކައިރީންނެވެ.",""],["(41) مُحَمَّدٌ r، މިޢުރާޖުއަރައިވަޑައިގެންނެވި ރޭ، މައްކާގައިވާ مَسْجِدُ الْحَرَامއިން              بَيْتُ الْمَقْدِسގައިވާ مَسْجِدُ الْأَقْصَىއަށް އަދި مَسْجِدُ الْأَقْصَىއިން ހަތްވަނަ އުޑުގައިވާ سِدْرَةُ الْمُنْتَهَއާ ހަމައަށް، مُحَمَّدٌ  r އައިގެން، جِبْرِيلُ  u ދަތުރުކުރެއްވިކަމުގައި ވިއަސް، އަސްލު ސިފަފުޅުގައި އެ މަލާއިކަތާ ވަނިކޮށް، مُحَمَّدٌ r، އެ ރޭ އެ މަލާއިކަތާ ދެކެވަޑައިގެންނެވީ، ހަމަ އެކަނި سِدْرَةُ الْمُنْتَهَىގެ ކައިރީންނެވެ. ދަންނާށެވެ! سِدْرَةُ الْمُنْتَهَىއަކީ، ހަތްވަނަ އުޑުގައިވާ ގަހެކެވެ. ބިމުން އުޑަށް އުފުއްލަވާ ތަކެތި އެންމެ ފުރަތަމަ ދަނީ އެ ހިސާބަށެވެ. އަދި މަތީން ބާވައިލައްވާ ތަކެތި އެންމެ ފުރަތަމަ އަންނަނީ ވެސް  އެ ހިސާބަށެވެ. މަލާއިކަތުންގެ ޢިލްމުފުޅު ނިމެނީ ވެސް އެ ހިސާބަށެވެ. [29] އަދި سِدْرَةُ الْمُنْتَهَىއަކީ، ކުންނާރު ގަހެއް ކަމުގައި ބުނެވުނު ނަމަވެސް، اللهُ I  ފިޔަވައި އެހެން އެއްވެސް ފަރާތަކަށް އެ ގަހުގެ ޙަޤީޤަތް އެނގިގެނެއް ނުވެއެވެ.","[29]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(51) ތަޤްވާވެރި ހެޔޮލަފާ ޞާލިޙުންނަށް ދެއްވުމަށް ވަޢުދުކުރެއްވުނު، اَلْمَأْوَىގެ ނަމުން ނަންކިޔުނު ސުވަރުގެ ވަނީ، ޢަރުޝިފުޅުގެ ދަށުގައި، سِدْرَةُ الْمُنْتَهَގެ ކައިރީގައެވެ. ދަންނާށެވެ! ބައެއް ޢިލްމުވެރީންގެ ނަޒަރުގައި جَنَّةُ الْمَأْوَىއަކީ މުއުމިނުތަކުންގެ ފުރާނަތައް ލައްވާ ޖަގަހައެވެ. އަދި އަނެއްބައި ޢިލްމުވެރީންގެ ނަޒަރުގައި، އެއީ، ޝަހީދުންގެ ފުރާނަތައް ލައްވާ ޖަގަހައެވެ. [30]","[30]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(61) އެ ވަގުތު، اللهُ Iގެ ޙަޟްރަތުން ފޮނުއްވުނު ފުރިހަމަ ކަމެއް އައިސް،  سِدْرَةُ الْمُنْتَهَىގެ ނަމުން ނަންކިޔުނު ގަސް ނިވައިކޮށްލިއެވެ. ދަންނާށެވެ! سِدْرَةُ الْمُنْتَهَىގެ ނަމުން ނަންކިޔުނު ގަސް ނިވައިކުރެއްވުނީ، ރަނުގެ ދޫލައަކުން ކަމުގައި ވެސް ރިވާވެގެން ވެއެވެ. އަދި އެ ގަސް ނިވައިކުރެއްވުނީ، اللهُ  Iގެ ޙަޟްރަތުން ފޮނުއްވުނު ނޫރަކުން ކަމުގައި ވެސް ރިވާވެގެން ވެއެވެ. އަދި އެ ނޫރުގެ އުޖާލާކަމުން ބެލުމަށް ނުކުޅެދޭ ކަމަށާއި، ކޮކާތަކެއް ފަދަ ރަނުގެ ގޮއްފުޅަނގިތަކެއް އައިސް އެ ގަސް ނިވައިކޮށްލިކަމަށާއި، އެކި އިރަށް އެކި ކުލަ އަރައި ބަޔާންނުކުރެވޭ ފަދަ ރިވެތިކަން، ކީރިތި ރަސޫލާއަށް އެ ގަހުން ފެނިވަޑައިގެންނެވި ކަމަށް ވެސް ރިވާވެގެން ވެއެވެ.[31] އަދި އެ ރޭ، އެ ގަހުގެ ކޮންމެ ފަތެއްގައި މަލާއިކަތަކު އިންނަވައިގެން، اللهُ Iގެ ހުސްޠާހިރުވަންތަކަން ބަޔާންކުރައްވައި، އެ إِلٰهއަށް ތަސްބީޙަ ވިދާޅުވަނިކޮށް،  ކީރިތި ރަސޫލާ ދެކެވަޑައިގެންނެވި ކަމުގައި ވެސް ރިވާވެގެން ވެއެވެ. އަދި އެ ގަސް ފަހަނަޅައި ކުރިއަށް ވަޑައިގަތުމުގެ އިޛްނަ އެއްވެސް މަލާއިކަތަކަށް ނުދެއްވެއެވެ. އެހެނެއްކަމަކު،   އެ ގަސް ފަހަނަޅައި ކުރިއަށް ވަޑައިގަތުމަށް، مُحَمَّدٌ rގެ އަރިހުގައި، جِبْرِيلُu ދެންނެވިއެވެ. [32]","[31]- فَتْحُ الْبَارِي فِي شَرْحِ صَحِيحِ الْبُخَارِي لِلْإِمَامِ ابْنِ حَجَرِ الْعَسْقَلاَنِي\r[32]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(71)  مُحَمَّدٌ rގެ ހަށިކޮޅާއި ފުރާނަފުޅައިގެން، މިޢުރާޖުއަރައިވަޑައިގެންނެވުނު ރޭ، އެ ރަސޫލާ ބެއްލެވުމަށް ކަނޑައެޅުއްވުނު މިންވަރު ފަހަނަޅައި، ކަނާތް ފަރާތަށާއި، ވާތްފަރާތަށާއި، އެތަންމިތަނަށް އެ ރަސޫލާގެ ލޯފުޅު ހިންގަވައި ނުބައްލަވަތެވެ. އަދި، اللهُ Iގެ ހަޟްރަތަށް ކުއްތަންވެވަޑައިގަތުމަށް ޓަކައި، އެ ރަސޫލާއަށް އަމުރުކުރެއްވުނު ގޮތުގެ މަތީން ކުރިއަށް ވަޑައިގެން ސާބިތުކަމާ އެކު، އެ ރަސޫލާ ހުންނެވިއެވެ.",""],["(81) ހަމަކަށަވަރުން، اللهُގެ ރަސޫލާ مُحَمَّدٌ rގެ ހަށިކޮޅާއި ފުރާނަފުޅައިގެން، މިޢުރާޖުއަރައިވަޑައިގެންނެވުނު ރޭ،  އެ ރަސޫލާގެ ވެރި إِلٰهُގެ މަތިވެރިވަންތަކަމާއި، ކަށަކުޅަދުންވަންތަކަމުގެ މައްޗަށް ދަލީލުކުރަނިވި ނުހަނު ބޮޑެތި ހެކިތައް، އެ ރަސޫލާ ދެކެވަޑައިގަތް ކަން ކަށަވަރެވެ. އޭގެ ތެރޭގައި، جِبْرِيلُ uގެ އަސްލު ސޫރަފުޅުގައި އެ މަލާއިކަތާ ވަނިކޮށް ދެކެވަޑައިގަތުމާއި، ސުވަރުގެއާއި، ނަރަކަ ދެކެވަޑައިގަތުން ހިމެނެއެވެ. [33]","[33]- َلْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(91) އޭ މުޝްރިކުންނޭވެ! ތިޔަބައިމީހުން ތިމަން ރަސޫލާއަށް ނިކަން ބުނެދީބަލާށެވެ! اللهُ I  ފިޔަވައި ތިޔަބައިމީހުން ތިޔަ އަޅުކަންކޮށް އުޅޭ ބުދުތަކުގެ ތެރޭގައި ހިމެނޭ ލާތައާއި ޢުއްޒާ ތިޔަބައިމީހުންގެ އެއްވެސް ބޭނުމެއް ފުއްދައިދޭހެއްޔެވެ؟ ނުވަތަ ތިޔަބައިމީހުންގެ ކިބައިން އެއްވެސް ގެއްލުމެއް ދުރުކޮށްދިނުމުގެ ކުޅަދާނަކަން      އެ ބުދުތަކަށް ލިބިގެންވޭހެއްޔެވެ؟",""],["(02) ތިޔަބައިމީހުން ތިޔަ އަޅުކަންކޮށް އުޅޭ މަނާތުކަމުގައިވާ ތިންވަނަ                    ބުދައް ވެސް، އެ ފަދަ އެއްވެސް ބާރެއް ލިބިގެންވޭހެއްޔެވެ؟ އަދި ތިޔަބައިމީހުންގެ ތެރެއިން އެއްވެސް މީހަކަށް އެއްވެސް މަންފާއެއް ލިބިދިނުމުގެ ނުވަތަ އެއްވެސް ގެއްލުމަކުން ސަލާމަތްކޮށްދިނުމުގެ ކުޅަދާނަކަން ވިއަސް އެއިން އެއްވެސް ބުދަކަށް ލިބިގެންވޭހެއްޔެވެ؟ ޝައްކެއްނެތެވެ. އެ ފަދަ އެއްވެސް ބާރެއް އެއިން އެއްވެސް ބުދަކަށް ލިބިގެންނުވާ ކަން ކަށަވަރެވެ. ވީއިރު، އެ ފަދަ ތަކެއްޗަށް އަޅުކަންކުރުން ޙައްޤުވެގެން ވަނީ ކޮންގޮތަކުންހެއްޔެވެ؟ ދަންނާށެވެ! މުޝްރިކުން އަޅުކަންކޮށް އުޅޭ ބުދުތަކަކީ، އެބައިމީހުންގެ އަމިއްލަ އަތުން ހަދައި، އެބައިމީހުން އަމިއްލައަށް އެ ތަކެއްޗަށް ނަންތަކެއް ދީފައިވާ ތަކެއްޗެވެ. އެބައިމީހުން ދެކެ އުޅުނު ގޮތުގައި، އެ ތަކެއްޗަށް އެ ނަންތައް ދެވިފައި ވަނީ، އެ ނަންތަކުން ދޭހަވާ ސިފަތައް އެ ތަކެއްޗަށް ލިބިފައި ވާތީއެވެ. އެބައިމީހުން، اَللَّات މި ނަން ނަގައިފައި ވަނީ، اَلْ إِلٰهُ މި އިސްމުފުޅުންނެވެ. އަދި اَلْعُزَّى މި ނަން ނަގައިފައި ވަނީ، العزيز މި އިސްމުފުޅުންނެވެ. مَنَاةُ ނަގައިފައި ވަނީ،  اَلْمَنَّانُ މި އިސްމުފުޅުންނެވެ.[34] ޝައްކެއްނެތެވެ. އެބައިމީހުން އެ ވަނީ، الله  Iގެ އިސްމުފުޅުތަކުގައި اِلْحاَدُ ކޮށްފައެވެ. އަދި، اللهُ  Iގެ އިސްމުފުޅުތަކުގައި އެބައިމީހުން އެ ކުރި اِلْحاَدއަކީ، އެ إِلٰهُގެ  އިސްމުފުޅުތަކުން ނަންތައް ނަގައިގެން ބުދުތަކަށް ނަންދީ އުޅުނު ކަމެވެ. އަދި ހަމަ އެހެންމެ، އެބައިމީހުން އެ ވަނީ، اللهُ Iއާ އެ ބުދުތައް ބައިވެރިކޮށް ޝިރްކު ވެސް ކޮށްފައެވެ.","[34]- لُبَابُ التَّأْوِيلُ فِي مَعَانِي التَّنْزِيلِ لِلْإِمَامِ عَلاَء الدِّينِ عَلِي بْنِ محمد بْنِ إِبْرَاهِيم بْنِ عُمَرَ الشَّيْحِي أَبُو الْحَسَن، الْمَعْرُوفُ بِالْخَازِنِ"],["(12) އޭ މުޝްރިކުންނޭވެ! އެ ދަރީންދެކެ ތިޔަބައިމީހުން ރުހޭ އަދި ލޯބިވާ ފިރިހެން ދަރީންނަކީ، ތިޔަބައިމީހުންގެ ދަރީންކަމުގައި ބަލައި، އެ ދަރީންދެކެ، ތިޔަބައިމީހުން ނުރުހޭ އަދި ލޯބިނުވާ އަންހެން ދަރީން ވަނީ، اللهُ  Iއަށް ކަމުގައި ބުނެ، ތިޔަބައިމީހުން ނުރުހޭ ދަރީން، ތިޔަބައިމީހުން، އެ إِلٰهއަށް ނިސްބަތްކުރަނީހެއްޔެވެ؟",""],["(22) ދަންނާށެވެ! ތިޔަބައިމީހުންގެ ހަވާނަފްސު އެދޭ އެދުމާ އެއްގޮތަށް، ފިރިހެން ދަރީންނަކީ ތިޔަބައިމީހުންގެ ދަރީން ކަމުގައި ހަދައި، އަންހެން ދަރީންދެކެ ތިޔަބައިމީހުން ރުޅިއަންނައިރު، اللهُ Iއަށް ދަރިދަރިކަނބަލުން ވާކަމުގައި ބުނެ، ތިޔަބައިމީހުން ތިޔަ ބަހާ ބެހުމަކީ، އެއްވެސް ޢަދްލު އިންޞާފެއް ނެތް އަދި ޙައްޤުގެ މަގުން އެއްކިބާވެގެންވާ ނުހަނު އަނިޔާވެރި ބެހުމެކެވެ.",""],["(32) އޭ މުޝްރިކުންނޭވެ! ތިޔަބައިމީހުން ތިޔަ އަޅުކަންކުރާ ބުދުތަކާއި އެ ނޫން އެ ފަދަ އެހެނިހެން ތަކެއްޗަށް ދީފައިވާ ނަންތަކަކީ، ޝައިޠާނާގެ ވަސްވާހަށް ހެއްލި، ހަވާ ނަފްސުގެ އެދުމާ އެއް ގޮތަށް ބުހުތާން ދޮގުހަދައިގެން، ތިޔަބައިމީހުންނާއި ތިޔަބައިމީހުންގެ ކާބަފައިން ކިޔައި އުޅޭ އެއްވެސް ޙަޤީޤަތެއް ނުވާ ނަންތަކެއް ފިޔަވައި، އެހެން އެއްވެސް އެއްޗެއް ނޫނެވެ. އަދި އެއިން އެއްވެސް އެއްޗަކަށް ކިތަންމެ ކުޑަކުޑަ ކަމެއް ކުރުމުގެ ބާރެއް ވިއަސް ލިބިގެނެއް ނުވެއެވެ. އަދި، اللهُ  Iއަށް ނިސްބަތްކޮށް އެ ކާފިރުން އެ ދައްކާ ވާހަކައަކީ ތެދު ވާހަކައެއް ކަމުގެ މައްޗަށް ދަލީލުކުރަނިވި އެއްވެސް ހެއްކެއް އަދި ޙުއްޖަތެއް ވިއަސް، އެ إِلٰهُގެ ޙަޟްރަތުން އެބައިމީހުންނާ ހަމައަށް އައިސްފައެއް ނުވެއެވެ. ވީއިރު، ބުދުތަކަށް ނަންދިނުމުގައި، ކުށް ހީތަކަށާއި ހަވާ ނަފްސުގެ އެދުންތަކަކަށް މެނުވީ އެ މުޝްރިކުން ތަބާވާ ކަމުގައި ނުވެއެވެ. އަދި އެ ކަން އެ ގޮތަށް އެބައިމީހުން ކުރީ، އެބައިމީހުންގެ ނަފްސުތައް އެދޭ ބާޠިލު އެދުންތައް ޙާޞިލުކުރުމަށް ޓަކައެވެ. އަދި ހަމަކަށަވަރުން، އެ ކަން އެ ގޮތަށް އެބައިމީހުން ކުރަމުން ދަނިކޮށް، مُحَمَّدٌ r މެދުވެރިކުރައްވައި، އެބައިމީހުންނާ ހަމައަށް އެބައިމީހުންގެ ވެރި رَبُّގެ ޙަޟްރަތުން ހިދާޔަތުގެ ޙައްޤު ތެދުމަގު އަތުވެއްޖެކަން ކަށަވަރެވެ. ނަމަވެސް، ޙައްޤު ތެދުމަގާ ތަބާވެ، مُحَمَّدٌ r ގެންނެވި ރިސާލަތުން ފައިދާ ލިބިގަތުމުގެ ބަދަލުގައި، އެބައިމީހުން އެ ތަބާވަނީ އެބައިމީހުން ކޮށްއުޅޭ ދޮގު ހީތަކަށާއި ހަވާ ނަފްސުގެ އެދުންތަކަށެވެ.",""],["(42) އަދި އިންސާނާ އެދޭހައި ކަމެއް އޭނާއަށް ލިބޭހެއްޔެވެ؟ އަދި، މުޝްރިކުން އެ އެދޭ ފަދައިން އަންހެން ދަރީން ނުލިބި، ހަމަ އެކަނި ފިރިހެން ދަރީން އެބައިމީހުންނަށް ލިބޭނޭހެއްޔެވެ؟ އަދި އެބައިމީހުން އެ ހީކުރާ ފަދައިން އެބައިމީހުން އަޅުކަންކޮށް އުޅޭ ބުދުތައް އެބައިމީހުންނަށް ޓަކައި، اللهُ  Iގެ ޙަޟްރަތުގައި ޝަފާޢަތްތެރިވެދޭނޭހެއްޔެވެ؟ ނޫނެކެވެ! އެއިން އެއްވެސް ކަމަކީ، އެއްވެސް ޙާލެއްގައި ވާނޭ ކަމެއް ނޫނެވެ.",""],["(52) ފަހެ ހަމަކަށަވަރުން، ދުނިޔެއާއި އާޚިރަތުގެ ހުރިހައި ކަމެއް ޚާއްޞަވެ މިލްކުވެގެންވަނީ، اللهُ  I އަށެވެ. ފަހެ، اللهُ  Iއީ، އެ إِلٰهُ އިރާދަކުރެއްވި ގޮތަކަށް ޙުކުމްކުރައްވައި ނިޔާކުރައްވާ إِلٰهއެވެ. އަދި، مُحَمَّدٌ r ގެންނެވި ހިދާޔަތުގެ ތެދުމަގު އިޚްތިޔާރުކޮށް، ޙައްޤަށް ތަބާވާ މީހުންނަށް، ދަރުމައާއި ޘަވާބުދެއްވާ إِلٰهއެވެ. އަދި، އެ ރަސޫލާގެ ރިސާލަތު ދޮގުކޮށް، ޙައްޤަށް ފުރަގަސްދޭ ކާފިރުންނަށް، ގަދަފަދަ ޢުޤޫބާތް ދެއްވާ إِلٰهއެވެ.",""],["(62) އަދި ނުހަނު ގިނަ މަލާއިކަތުން އެ އުޑުތަކުގައި ވެއެވެ. އޭގެ ތެރެއިން ބައެއް މަލާއިކަތުންނަކީ، ދަރަޖަ އުފުއްލެވި މަޤާމު މަތިވެރިކުރެއްވިގެންވާ ކުޑަތާ މަލާއިކަތުންނެވެ. ނަމަވެސް، اللهُ I ރުހިވޮޑިގަންނަވާ މީހަކަށް ޓަކައި ޝަފާޢަތްތެރިވެވަޑައިގަތުމުގެ އިޛްނަ، އެ إِلٰهُ  ދެއްވުމަށް ފަހުގައި މެނުވީ، އެ ފަދަ މާތްކަން ބޮޑު މަލާއިކަތަކު ޝަފާޢަތްތެރިވެވަޑައިގެންނެވިކަމުގައި ވިއަސް، އެ ޝަފާޢަތުން އެ މީހަކަށް އެއްވެސް ފައިދާއެއް ނުކުރާނެތެވެ. ދަންނާށެވެ! اللهُ  Iގެ އިޛްނަފުޅާ ލައިގެން މެނުވީ، އެއްވެސް މީހަކަށް ޓަކައި އެއްވެސް މަލާއިކަތަކު ޝަފާޢަތްތެރިވެވަޑައިނުގަންނަވާނޭ ކަމީ ކަށަވަރު ކަމެކެވެ. މި ކަން މިހެން ހުރިއިރު، ޤިޔާމަތް ދުވަހުން، އެއްވެސް ފަރާތެއްގެ ޝަފާޢަތުން އެއްވެސް މީހަކަށް ފައިދާއެއް ކުރާނީ، ތިން ޝަރްޠެއް ފުރިހަމަ ވުމުންނެވެ. އެ ތިން ޝަރްޠަކީ، އެ ޝަފާޢަތްތެރިވާ މީހާއަކީ، اللهُ I ރުހިވޮޑިގަންނަވާ މީހަކު ކަމުގައި ވުމާއި، އެ މީހަކަށް ޓަކައި ޝަފާޢަތްތެރިވެވޭ މީހާއަކީ، اللهُ  I ރުހިވޮޑިގަންނަވާ މީހަކު ކަމުގައި ވުމާއި، ޝަފާޢަތްތެރިވުމުގެ އިޛްނަ، އެ ޝަފާތްތެރިވާ ފަރާތަކަށް، އެ إِلٰهُ ދެއްވުމެވެ. އަދި ދަންނާށެވެ! ޝަފާޢަތްތެރިވުމަކީ، ކޮންމެވެސް މީހަކު، އޭނާ ނޫން މީހަކަށް ފައިދާއެއް ލިބިދިނުމަށް ޓަކައި، އެ ފަދަ ފައިދާއެއް ލިބިދިނުމުގެ ކުޅަދާނަކަން ލިބިގެންވާ ފަރާތަކަށް ހުށަހަޅައިދޭ ހުށަހެޅުމެކެވެ. ނުވަތަ ކޮންމެވެސް މީހަކު، އޭނާ ނޫން މީހެއްގެ ކިބައިން ގެއްލުމެއް ދުރުކޮށްދިނުމަށް ޓަކައި، އެ ފަދަ ގެއްލުމެއް ދުރުކޮށްދިނުމުގެ ކުޅަދާނަކަން ލިބިގެންވާ ފަރާތަކަށް ހުށަހަޅައިދޭ ހުށަހެޅުމެކެވެ. ވީމާ، ކޮންމެ ޝަފާޢަތެއްގައި ވެސް ތިން ފަރާތެއް ހިމެނިގެން ވެއެވެ. އެއީ: ޝަފާޢަތްތެރިވާ މީހާއާއި، އެ މީހަކަށް ޓަކައި ޝަފާޢަތްތެރިވެވޭ މީހާއާއި، އެ ޝަފާޢަތެއް އެ ފަރާތަކަށް ހުށަހެޅޭ ފަރާތާއި މި ތިން ފަރާތެވެ. ވުމާއެކު، ދުނިޔޭގައި މީހަކަށް ޝަފާޢަތްތެރިވެދޭ މީހާ، ވެރިޔެއްގެ އަރިހަށް ގޮސް، މަސައްކަތުގައި ފަރުވާކުޑަކުރާ މީހެއްގެ މަޤާމު މަތިކުރުމަށް ދަންނަވައިގެން އޭނާގެ މަޤާމު މަތިކުރުމަށް މަސައްކަތްކޮށްފާނެއެވެ. އަދި ވެރިޔެއްގެ އަރިހުގައި ކުށްވެރިއާގެ ރަނގަޅުކަމުގެ ވާހަކަދައްކައި، އޭނާ ކުށުން ބަރީއަކުރުމަށް މަސައްކަތްކޮށްފާނެއެވެ. އަދި އެ ފަދަ ގޮތްގޮތަށް ޝަފާޢަތްތެރިވާ މީހުންގެ ޝަފާޢަތް ޤަބޫލުކުރެވޭ ތަން، ދުނިޔޭގައި ފެންނަމުން ވެސް ދެއެވެ. ނަމަވެސް، އާޚިރަތުގެ ޝަފާޢަތަކީ، ދުނިޔޭގައި އޮންނަ ފަދަ ޝަފާޢަތެއް ނޫނެވެ. އެހެނީ، އާޚިރަތް ދުވަހުން އެއްވެސް ކުށްވެރިއަކަށް ޝަފާޢަތް ލިބޭނީ، އެ މީހެއްގެ މައްޗަށް، اللهُ I ބަހައްޓަވާ ރަޙުމަތްވަންތަކަމުން، އެ މީހަކަށް ޢަފޫކުރައްވާން އިރާދަކުރެއްވުމުންނެވެ. އަދި އެ ދުވަހުން ޝަފާޢަތްތެރި ވެވޭނީ، އެ إِلٰهُގެ ދީލަތިވަންތަކަމުން ދެއްވާ ޢަފޫ ލިބެނިވި ސަބަބެއް ކަމުގައި އެ ފަރާތެއްގެ ޝަފާޢަތްލައްވައި، ޝަފާޢަތްތެރިވުމުގެ އިޛްނަ، އެ إِلٰهُ ދެއްވާ މީހަކަށެވެ. ވީމާ، ޝަފާޢަތްތެރިވާ މީހާ، اللهُ Iގެ ޙަޟްރަތުގައި އެއްވެސް މީހަކަށް ޝަފާޢަތްތެރިވާނީ، އެ إِلٰهُގެ އިޛްނަފުޅާ ލައިގެން، އެ إِلٰهُގެ އަމުރުފުޅަށެވެ. މި ކަން މިހެން ހުރުމާ އެކު، ޤިޔާމަތް ދުވަހުން އެ ބަޔަކަށް ޝަފާޢަތްތެރިވުމުގެ އިޛްނަދެއްވޭނޭ ފަރާތްތަކާއި، އެ ބަޔަކަށް ޝަފާޢަތް ލިބޭނޭ ކަމަށް، ކީރިތި ޤުރްއާނާއި ކީރިތި ރަސޫލާގެ ސުންނަތުން އެނގެން ހުރި ފަރާތްތަކަކީ، ތިރީގައި މި ބަޔާންކުރެވޭ ފަރާތްތަކެވެ. 1) އެންމެ ބޮޑު ޝަފާޢަތް: މި ޝަފާޢަތަކީ، ޤިޔާމަތް ދުވަހުން، އެންމެހައި މީސްތަކުންގެ ޙިސާބުބެއްލެވުން އަވަސް ކޮށްދެއްވުމަށް އެދިވަޑައިގެން، اللهُ Iގެ ޙަޟްރަތުގައި ދަންނަވައި، މީސްތަކުންނަށް ޓަކައި، ކީރިތި ރަސޫލާ ވެވަޑައިގަންނަވާ ޝަފާޢަތްތެރިވެވަައިގެންނެވުމެވެ. މި ގޮތަށް ޝަފާޢަތްތެރިވެވަޑައިގަތުމަކީ، ހަމައެކަނި، ކީރިތި ރަސޫލާއަށް ދެއްވޭ ޚާއްޞަ ކަމެކެވެ.[35] 2) مُحَمَّدٌ rގެ އުންމަތުގެ މީހުންގެ ތެރެއިން ޙިސާބަކާނުލައި ސުވަރުގެ ވައްދަވާ މީހުން ސުވަރުގެ ވެއްދެވުމަށް އެދިވަޑައިގެން ކީރިތި ރަސޫލާ ވެވަޑައިގަންނަވާ ޝަފާޢަތް: މިއީ ވެސް، ކީރިތި ރަސޫލާއަށް ދެއްވޭ ޚާއްޞަ ކަމެކެވެ.   3) ސުވަރުގޭގެ އަހްލުވެރީން ސުވަރުގެއަށް ވެއްދެވުމަށް އެދިވަޑައިގެން، އެބައިމީހުންނަށް ޓަކައި، ކީރިތި ރަސޫލާ ޝަފާޢަތްތެރިވެވަޑައިގަތުން: މިއީ ވެސް، ކީރިތި ރަސޫލާއަށް ދެއްވޭ ޚާއްޞަ ކަމެކެވެ.   4) ކާފިރުކަން މަތީ މަރުވުމުގެ ސަބަބުން، އަބަދުގެއަބަދަށް ނަރަކައިގައި ދެމިތިބުން ޙައްޤުވާ މީހުންގެ ތެރެއިން، ކީރިތި ރަސޫލާގެ ބޮޑުބޭބެ، أَبُو طَالِبއަށް ދެއްވޭ ޢަޛާބު ލުއިކޮށްދެއްވުމަށް އެދިވަޑައިގެން، ކީރިތި ރަސޫލާ ޝަފާޢަތްތެރިވެވަޑައިގަތުން.ދަންނާށެވެ!  رَسُولُ اللهِ rގެ އަރިހުން އައިސްފައިވާ ޙަދީޘްފުޅެއްގެ މާނައިގައި ވެއެވެ. [ޤިޔާމަތް ދުވަހުން، ތިމަން ރަސޫލާގެ ބޮޑުބޭބެ، أَبُو طَالِبއަށް ތިމަން ރަސޫލާގެ ޝަފާޢަތުގެ ފައިދާ ކުރާނޭ ކަމަށް އުއްމީދުކުރައްވަމެވެ.] [36] 5) ކީރިތި ރަސޫލާގެ އުންމަތުގެ މީހުންގެ ތެރެއިން، اللهُ Iއާ އެއްވެސް އެއްޗެއް ބައިވެރިކޮށް، ޝިރްކުކޮށްފައި ނުވާ ކޮންމެ މީހަކު ނަރަކައިން ނެރުއްވުމަށް އެދިވަޑައިގެން، ކީރިތި ރަސޫލާ ޝަފާޢަތްތެރިވެވަޑައިގަތުން. މިއީ ވެސް،     ކީރިތި ރަސޫލާއަށް ދެއްވޭ ޚާއްޞަ ކަމެކެވެ. رَسُولُ اللهِ rގެ އަރިހުން އައިސްފައިވާ ޙަދީޘުފުޅެއްގެ މާނައިގައި ވެއެވެ. [ޤަބޫލުކުރެއްވެނިވި ދުޢާއެއް ކުރެއްވުން، ކޮންމެ ނަބިއްޔަކަށް ވެސް، ދުނިޔެމަތީގައި ދެއްވުނެވެ. ވީމާ، އެ ދުޢާކުރެއްވުން އަވަސްކުރައްވައި، ކޮންމެ ނަބިއްޔަކު ވެސް ދުނިޔެ މަތީގައި އެ ދުޢާކުރެއްވިއެވެ. ނަމަވެސް، ތިމަން ރަސޫލާއަށް ދެއްވުނު ދުޢާކުރެއްވުން، ޤިޔާމަތް ދުވަހަށް، ތިމަން ރަސޫލާ ފަސްކުރެއްވީމެވެ. އެއީ، ޤިޔާމަތް ދުވަހުން، ތިމަން ރަސޫލާގެ އުންމަތުގެ މީހުންނަށް ޝަފާޢަތްތެރިވެވަޑައިގަތުމަށް ޓަކައެވެ. ވީމާ، اللهُ Iގެ އިޛްނަފުޅާ ލައިގެން، ތިމަން ރަސޫލާގެ އުންމަތުގެ މީހުންގެ ތެރެއިން، اللهُ Iއަށް ޝިރްކުކޮށްފައި  ނުވާ ކޮންމެ މީހަކަށްމެ އެ ޝަފާޢަތް ލިބޭނެތެވެ.] [37] 6) ކީރިތި ރަސޫލާގެ އުންމަތުގެ މީހުންގެ ތެރެއިން، ބޮޑެތި ފާފަތަކަށް އަރައިގަތުމުގެ ސަބަބުން، ނަރަކައަށް ވަނުން ޙައްޤުވާ ބަޔަކު ނަރަކައަށް ނުވެއްދެވުން އެދި ޝަފާޢަތްތެރިވެވަޑައިގަތުން. މިއީ ވެސް، ކީރިތި ރަސޫލާއަށް ދެއްވޭ ޚާއްޞަ ކަމެކެވެ. رَسُولُ اللهِ rގެ އަރިހުން އައިސްފައިވާ ޙަދީޘުފުޅެއްގެ މާނައިގައި ވެއެވެ. [ތިމަން ރަސޫލާގެ އުންމަތުގެ މީހުންގެ ތެރެއިން ބޮޑެތި ފާފަތަކަށް އަރައިގެންފައިވާ މީހުންނަށް، ތިމަން ރަސޫލާ ޝަފާޢަތްތެރިވެވަޑައިގަންނަވާހުށީމެވެ.] [38] 7) ސުވަރުގޭގެ އަހްލުވެރީންނަށް ދެއްވޭ ދަރަޖަތައް މަތިވެރިކޮށްދެއްވުމަށް އެދި ޝަފާޢަތްތެރިވުން. މިއީ، މަލާއިކަތުންނާއި، ނަބިއްޔުންނާއި، ޞިއްދީޤުންނާއި، ހެޔޮލަފާ ޞާލިޙު މުއުމިނުންނަށް ދެއްވޭ ޚާއްޞަ ކަމެކެވެ. 8) ބާލިޣުނުވާ ދަރީން މަރުވެފައިވާ މުއުމިނު މައިންބަފައިންނަށް އެ ދަރީން ޝަފާޢަތްތެރިވުން. رَسُولُ اللهِ rގެ އަރިހުން އައިސްފައިވާ ޙަދީޘުފުޅެއްގެ މާނައިގައި ވެއެވެ. [ޤިޔާމަތް ދުވަހުން އެ ކުދީންނަށް ނިދާއިއްވެވޭނެތެވެ. ތިޔަ ކުދީން ސުވަރުގެއަށް ވަންނާށެވެ! ދެން، އެ ވަގުތު އެ ކުދީން ދަންނަވާނެތެވެ. ތިމަންމެން ވަންނަހުށީ ތިމަންމެންގެ މައިންބަފައިން ވަނުމުންނެވެ. ދެން، ނިދާއިއްވެވޭނެތެވެ. ތިޔަ ކުދީންނާއި ތިޔަ ކުދީންގެ މައިންބަފައިން ވެސް، ސުވަރުގެ ވަންނާށެވެ!] [39] 9) ޤުރްއާނުގެ އަހްލުވެރީންނަށް ޤުރްއާން ޝަފާޢަތްތެރިވުން: رَسُولُ اللهِ rގެ އަރިހުން އައިސްފައިވާ ޙަދީޘްފުޅެއްގެ މާނައިގައި ވެއެވެ. [ތިޔަބައިމީހުން ޤުރްއާން ކިޔަވާށެވެ! އެހެނީ ހަމަކަށަވަރުން، ޤުރްއާން ކިޔަވައި، އެ ޤުރްއާނާ އެއްގޮތަށް ޢަމަލުކުރާ އެ ޤުރްއާނުގެ އަހްލުވެރީންނަށް، ޤިޔާމަތް ދުވަހުން އެ ޤުރްއާން ޝަފާޢަތްތެރިވާ ހުއްޓެވެ.” [40] 10) ރޯދަވެރީންނަށް ވެސް އެބައިމީހުން ހިފި ރޯދަތައް ޝަފާޢަތްތެރިވުން. ދަންނާށެވެ!  رَسُولُ اللهِ rގެ އަރިހުން އައިސްފައިވާ ޙަދީޘްފުޅެއްގެ މާނައިގައި ވެއެވެ. [ޤިޔާމަތް ދުވަހުން، ރޯދައާއި ޤުރްއާން އަޅާގެ މައްޗަށް ޝަފާޢަތްތެރިވާނެތެވެ.] [41]","[35]- صَحِيحُ الْجَامِعِ لِلْإِمَامِ الْبُخَارِي\r[36]- صَحِيحُ الْإِمَامِ مُسْلِمٍ\r[37]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ\r[38]- سُنَنُ الْإمَامِ أَبِي عِيسَى التِّرْمِذِي وَسُنَنُ الْإمَامِ أَبِي دَاؤُود\r[39]- السُّنَنُ الْكُبْرَى لِلْإمَامِ النَّسَائِي\r[40]- صَحِيحُ الْإِمَامِ مُسْلِمٍ\r[41]- مُسْنَدُ الْإِمَامِ أَحْمَدَ بْنِ حَنْبَل"],["(72) ހަމަކަށަވަރުން، ޤިޔާމަތް ދުވަހުން އެންމެހައި މީސްތަކުން މަޙުޝަރުކުރެއްވި ޙިސާބުބެއްލެވި، ދުނިޔޭގައި އެބައިމީހުން ކުޅަ ޢަމަލުތަކަށް ޖަޒާ ނުވަތަ ސަޒާ ދެއްވޭނޭ ކަން ޤަބޫލުނުކޮށް، އެ ކަމަށް އިންކާރުކުރާ މުޝްރިކުންނަކީ، އަންހެނުންގެ ނަމުން، މަލާއިކަތުންނަށް ނަންދީ އުޅޭ ބަޔަކު ކަން ކަށަވަރެވެ. އަދި އެ ފަދަ މުޝްރިކުން ޤަބޫލުކުރާ ގޮތުގައި މަލާއިކަތުންނަކީ، اللهُ Iގެ ދަރިދަރިކަނބަލުންނެވެ. ދަންނާށެވެ! މުޝްރިކުންގެ މީހުން، اللهُ Iއަށް އެ ނިސްބަތްކުރާ އުނިސިފަތަކާއި ދޮގު ވާހަކަތަކުން، އެ إِلٰهُ ހުސްދުރުވެ އަމިއްލަ ޛާތުފުޅައިގެން ފުދިވޮޑިގެން ވެއެވެ. އަދި އެ ފަދަ ވާހަކަތައް އެބައިމީހުން ދައްކައި އުޅެނީ، އެބައިމީހުންގެ ކިބައިގައިހުރި މޮޔަކަމާއި، ނޭނގޭކަމާއި، ޖާހިލުކަމުގެ ބޮޑުކަމުންނެވެ.",""],["(82) އަދި މަލާއިކަތުންނަކީ، اللهُ Iގެ ދަރިދަރިކަނބަލުން ކަމުގައި ބުނެ، މުޝްރިކުން އެ ދައްކައި އުޅޭ ވަހަކަތަކަކީ، އެ ވާހަތަކުގެ ތެދުކަމުގެ މައްޗަށް ހެކިދެނިވި އެއްވެސް ދަލީލެއް، ޙުއްޖަތެއް އަދި އެ ކަމުގެ އެއްވެސް ޢިލްމެއް ވިއަސް، އެބައިމީހުންނަށް ލިބިފައި ނުވާ ވާހަކަތަކެކެވެ. ދަންނާށެވެ! އެ ފަދަ ދޮގު ވާހަކަތައް ދެއްކުމުގައި އެބައިމީހުން އެ ތަބާވަނީ ހަމައެކަނި ކުށް ހީތަކަކަށެވެ. އަދި އެއްވެސް ޙާލެއްގައި، ކުށް ހީއަކީ، ޙައްޤު ކަމުގައެއް ނުވާނެތެވެ. އަދި ހަމަކަށަވަރުން، ކުށް ހީއަކީ ޙައްޤުގެ ބަދަލުގައި އެއްވެސް ކަމެއް ފުއްދައި ދޭނޭ އެއްޗެއް ވެސް ނޫނެވެ.",""],["(92) އޭ ރަސޫލާއެވެ! ހިދާޔަތުގެ ތެދުމަގުން އެއްކިބާވެ، ކީރިތި މޫރިތި ޤުރްއާނަށް އީމާންނުވެ، އެ ފޮތުގައިވާ ގޮތަށް އުޅުމުގެ ބަދަލުގައި، އެ ފޮތަށް ފުރަގަސްދީ، ދުނިޔޭގެ އަރާމާއި، މަޖަލާއި، އުފާ ލިބިގަތުން ނޫން އެހެން އެއްވެސް މަޤްޞަދެއް ނެތް ކަމަށް ދެކޭ މީހާގެ ކިބައިން، އިބަ ރަސޫލާ ބަރީއަވެވަޑައިގަންނަވާށެވެ! އަދި އެ ފަދަ މީހާ ދޫކޮށްލައްވާށެވެ! އެހެނީ، އޭނާއަކީ އާޚިރަތް ދުވަހަށް އީމާންވާ މީހަކު ކަމުގައި ނުވެއެވެ. އެހެންކަމުން، އެ ދުވަހުގެ ޢަޛާބުން ސަލާމަތްވުމަށް ޓަކައި، އޭނާ އެއްވެސް ޢަމަލެއް ނުކުރެއެވެ.",""],["(03) މަލާއިކަތުންނަކީ، اللهُ Iއަށްވާ ދަރިދަރިކަނބަލުން ކަމުގައި ބުނެ ދޮގުވާހަކަތައް ދައްކައި އުޅޭ ކާފިރުން، އެބައިމީހުންގެ ހަވާނަފްސުގެ އެދުންތަކާތަބާވެ، ދުނިޔޭގެ އަރާމާއި، އުފަލާއި، މަޖާ ދިރިއުޅުން އާޚިރަތުގެ މައްޗަށް އިސްކުރެއެވެ. ސަބަބަކީ، އެބައިމީހުންގެ ކިބައިގައިވާ ޢިލްމާއި، ވިސްނުމުގެ ދެރަކަމުން، ދުނިޔޭގެ އަރާމާއި، އުފަލާއި، މަޖާ ދިރިއުޅުން ފިޔަވައި އެހެން އެއްވެސް ކަމެއް ނެތްކަމުގައި އެބައިމީހުންނަށް ވިސްނި، އެ ގޮތް ޤަބޫލުކުރެވޭކަމެވެ. އޭ ރަސޫލާއެވެ! ހަމަކަށަވަރުން، އިބަ ރަސޫލާއަށް، اللهُ  I ބާވައިލެއްވި ޙައްޤު ދީނުގެ މަގުން އެއްކިބާވެ، މަގުފުރެދިގެން ވަނީ ކާކުކަން، އެ إِلٰهُ  ދެނެވޮޑިގަތުން ބޮޑެވެ. އަދި ޙައްޤާ ތަބާވެ، ހިދާޔަތު ލިބިގަނެ، އިސްލާމް ދީނުގައި ސާބިތުވެ ހުރީ ކާކުކަން، އެ إِلٰهُ  ދެނެވޮޑިގަތުން ބޮޑެވެ.",""],["(13) އަދި އުޑުތަކާއި ބިމުގައި ވާހައި ތަކެތީގެ މިލްކުވެރިކަން ވަނީ، اللهُ  I އަށެވެ. އަދި އެ ހުރިހައި ތަކެތި އުފައްދަވައި، ޚަލްޤުކުރައްވައި، އެ ތަކެތީގެ އެންމެހައި ކަންތައްތައް ތަދްބީރުކުރެއްވުން ވަނީ، އެ إِلٰهއަށެވެ. އަދި ކިއެއްތަ! ދުނިޔޭގައި އުޅުނުއިރު ނުބައި ޢަމަލުކުޅަ މީހުންނަށް، އެބައިމީހުން ކުޅަ ނުބައި ޢަމަލުތަކަށް ސަޒާދެއްވައި، ޤިޔާމަތް ޤާއިމުވާ ދުވަހުން ނަރަކައިގެ ޢަޛާބަށް އެބައިމީހުން ވައްދަވާނީ، އެ إِلٰهއެވެ. އަދި ހެޔޮ ޢަމަލުކުޅަ މީހުންނަށް، އެބައިމީހުން ކުޅަ ހެޔޮ ޢަމަލުތަކަށް ހެޔޮ ޖަޒާދެއްވައި، ޤިޔާމަތް ޤާއިމުވާ ދުވަހުން، ނިޢުމަތްތަކުން    ފުރިގެންވާ ސުވަރުގޭގެ ދަރުމައާއި ޘަވާބު އެބައިމީހުންނަށް ދެއްވަނީ، އެ إِلٰهއެވެ.",""],["(23) އަދި އެބައިމީހުން ކުޅަ ހެޔޮ ޢަމަލުތަކަށް ހެޔޮ ޖަޒާ ދެއްވައި، ނިޢުމަތްތަކުން ފުރިގެންވާ ސުވަރުގޭގެ ދަރުމައާއި ޘަވާބު އެ ބަޔަކަށް ދެއްވާނޭ މީހުންނަކީ، ބޮޑެތި ފާފަތަކާއި، ފާޙިޝު ޢަމަލުތަކުން ދުރުވެ ރައްކައުތެރިވުމާ އެކު، ކުދި ފާފަ ކުރެވުނުކަމުގައި ވިއަސް، އެ ފާފައެއްގެ މަތީގައި ދެމިނުތިބޭ މީހުންނެވެ. އަދި ފަރްޟު ކަންތައްތަކާއި، ވާޖިބު ކަންތައްތައް އަދާކޮށް، ޙަރާމްކުރެއްވިފައިވާ ކަންތައްތަކުން ދުރުވެ ރައްކައުތެރިވާ މީހުންނެވެ. އެހެނީ ހަމަކަށަވަރުން، ހެޔޮ ޢަމަލުކުރުންމަތީ ދެމި ތިބެ، ބޮޑެތި ފާފަތަކުން ދުރުވެގަތުމަކީ، ތިމާއަށް ކުރެވޭ ކުދި ފާފަތައް ފޮހެވޭ ކަމެކެވެ. އޭ ރަސޫލާއެވެ! ހަމަކަށަވަރުން، އިބަ ރަސޫލާގެ ވެރި إِلٰهއީ  އެ إِلٰهُގެ ޙަޟްރަތަށް ރުޖޫޢަވެ، ތައުބާވާ އަޅުތަކުންގެ ފާފަ ގިނަގިނައިން ފުއްސަވާ އަދި ފާފަފުއްސެވުމުގައި ތަނަވަސްވަންތަ إِلٰهއެވެ. އަދި، اللهُ Iއީ، ތިޔަބައިމީހުންގެ ފުރަތަމަ ބަފައިކަލުން، آدَمُ u ބިމުގެ މަށީން އުފެއްދެވި ވަގުތުން ފެށިގެން ވެސް، ތިޔަބައިމީހުންގެ ހުރިހައި ކަމެއް، މޮޅަށް ދެނެވޮޑިގެންވާ إِلٰهއެވެ. އަދި ތިޔަބައިމީހުންގެ މައިންގެ ރަޙިމުގައި ތިޔަބައިމީހުން ޤަރާރުކުރައްވައި، ދެން އެއަށްފަހު، ދުނިޔެއަށް އުފަންކުރައްވައި، އެއަށްފަހު ތިޔަބައިމީހުން ބޮޑުވަމުންއައި ގޮތާއި، ތިޔަބައިމީހުންގެ ޠަބީޢަތާއި، އާދަކާދައާއި، ތިޔަބައިމީހުންގެ ހުރިހައި ކަމެއް، މޮޅަށް ދެނެވޮޑިގެންވާ إِلٰهއެވެ. އަދި ކިއެއްތަ! ތިޔަބައިމީހުންގެ އެއްވެސް ކަމެއް، އެ إِلٰهއަށް ފޮރުވި ވަންހަނާވެގެނެއް ނުވެއެވެ. އަދި ޠަބީޢީގޮތުން ދެރަ ނިކަމެތި މީހަކު ކަމުގައި އެ އިންސާނާ ވާތީވެ، އެ އިންސާނާއަކީ ކުށްތަކާއި ފާފަތަކަށް އަރައިގަނެވޭ މީހެކެވެ. ވީއިރު، ތިޔަބައިމީހުންގެ އަމިއްލަ ނަފްސަށް ތާރީފުކޮށް ސަނާކިޔައި، ތަޤްވާވެރީން ކަމުގައި ދެކެ، ތިޔަބައިމީހުން ފަޚްރުވެރިނުވާށެވެ! ފަހެ ހަމަކަށަވަރުން، اللهُ I އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ، ތަޤްވާވެރިވަނީ ކޮން ބަޔަކު ކަމާއި، އަޅުތަކުންގެ ހުރިހައި ކަމެއް، އެ إِلٰهُ  މޮޅަށް ދެނެވޮޑިގެން ވެތެވެ. ވީމާ، ތިމާއަކީ ޠަބީޢީގޮތުން ދެރަ ނިކަމެތި މީހަކު ކަމާއި ކުށްކުރެވޭ މީހަކު ކަން ދަނެ، الله Iގެ  ޙަޟްރަތަށް ކުއްތަންވެ، ތައުބާވެ، އެ إِلٰهއަށް އިސްތިޣުފާރުކޮށް، ތިމާއަށް ޢަފޫކޮށްދެއްވުން އެދި، ގިނަގިނައިން، އެ إِلٰهއަށް ދަންނަވާށެވެ! ދަންނާށެވެ! ކިތަންމެ ކުޑަ ނަމަވެސް ފާފައެއް ކުރުން މަތީ ދެމިހުރެއްޖެ ނަމަ، އެ ކަން ބޮޑު ފާފައަކަށް ބަދަލުވެދެއެވެ. އަދި ބޮޑު ފާފައެއް ކުރެވުނު ކަމުގައި ވިއަސް، އެ ކަމުން ތައުބާވާ ނަމަ، އެ ފާފައެއް ފުއްސަވާނެތެވެ. اللهُ I ރުއްސުންލެއްވި عَبْدُ اللهِ بْنِ مَسْعُودُގެ އަރިހުން ރިވާވެފައި ވެއެވެ. [ފަހެ، ލޮލުގެ ޒިނޭއަކީ، ލޮލުގެ ކަޅި ހިންގައިލުމެވެ. ތުންފަތުގެ ޒިނޭއަކީ، ދޮންދިނުމެވެ. އަތުގެ ޒިނޭއަކީ ގަސްތުގައި ބީހުމެވެ. ފައިގެ ޒިނޭއަކީ ހިނގައިފައި ދިއުމެވެ. ދެން، އޭގެ ފަހުގައި، ޖިންސީ ގުނަވަނުގެ ކަމަކީ، އެ ކަން ތެދުކުރުމެވެ. ނުވަތަ ދޮގުކުރުމެވެ. [42] އެހެންކަމުން، ޖިންސީ ގުނަވަނުގެ މައްޗަށް ތިމާއަށް ބާރުނުފޯރުވި، ޒިނޭގެ ފާފައަށް އަރައިގަނެވިއްޖެ ނަމަ، ތިމާގެ ހުރިހައި ގުނަވަނެއްގެ މައްޗަށް، ޒިނޭ ސާބިތުވީއެވެ. އަދި ޖިންސީ ގުނަވަނުގެ މައްޗަށް ބާރުފޯރުވައި، ޒިނޭގެ ފާފައަށް އަރައިނުގެންފި ނަމަ، ތިމާގެ ކިބައިން ހިނގި އެހެން ހުރިހައި ކަމަކީ، ޒިނޭގެ ފާފަ ފަދަ، ބޮޑު ފާފަތަކެއް ނޫނެވެ.   މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ވާރިދުވެފައި ވެއެވެ. ޔަހޫދީންގެ ދަރިއަކު ބާލިޣުވުމުގެ ކުރީން މަރުވެއްޖެ ނަމަ، އެބައިމީހުން ބުނާ ކަމުގައި ވިއެވެ. އެ ދަރިއަކީ، [ޞިއްދީޤެކެވެ.] އަދި އެބައިމީހުން އެ ފަދައިން ބުނާ ކަން އެނގިވަޑައިގަތުމުން، ކައު އިތުރު ރަސޫލާ ޙަދީޘުކުރެއްވި ކަމުގައި ވެއެވެ. [ޔަހޫދީން އެ ހަދަނީ ދޮގެކެވެ. ކޮންމެ އިންސާނަކު ވެސް، އޭނާގެ މައިމީހާގެ ބަނޑުގައި އޭނާ ވަނިކޮށް، އޭނާއީ ބާއްޖަވެރިއަކު ކަން ނުވަތަ އަބާއްޖަވެރިއަކު ކަން ލިޔުއްވިފައި ނުވާ ހަމަ އެކަކު ވެސް، اللهُ I ޚަލްޤުނުކުރައްވަތެވެ.” ދެން، މި އާޔަތް ބާވައިލައްވައި، އަމިއްލަ ނަފްސަށާއި ދަރީންނަށް ތާރީފުކޮށް ސަނާކިޔައި، ތިމާމެންނަކީ ރަނގަޅު ބަޔަކު ކަމުގައި ދެކެ، އެ ކަމަށް ފަޚްރުވެރިނުވާން، މި އާޔަތުގައި، اللهُ I އެންގެވިއެވެ! [43]","[42]- مُسْنَدُ الْإِمَامِ أَحْمَدَ بْنِ حَنْبَل\r[43]- اَلْجَامِعُ لِأَحْكَامِ الْقُرْآنِ لِلْإِمامِ الْقُرْطُبِي"],["(33) އޭ ރަސޫލާއެވެ! ފަހެ، އެ މީހާގެ ގާތަށް އިސްލާމް ދީން އައުމުން، އެ ދީނަށް ފުރަގަސްދީ މޫނު އަނބުރައިލި މީހާ އިބަ ރަސޫލާ ދެކެވަޑައިގަތީމުތޯއެވެ؟ އަދި އޭނާގެ ކިބައިގައި ހުރި ނޭނގޭކަމާއި، ޖާހިލުކަމާއި، ޣާފިލުކަމުގެ ބޮޑުކަން ވެސް، އިބަ ރަސޫލާ ނިކަން ދެކެވަޑައިގެންބައްލަވާށެވެ! ފަހެ، އިސްލާމް ދީނަށް ފުރަގަސްދީ އެ ދީނުން މޫނު އަނބުރައިލުމަށް ފަހުގައި ވެސް އޭނާ އެ ދެކެނީ، އޭނާއަކީ މާތް މީހަކު ކަމުގައެވެ. މި އާޔަތް ބާވައިލެއްވުނު ސަބަބު: تَفْسِيرُ مُقَاتِلِ بْنِ سُلَيْمَانގައި ވެއެވެ. މައްކާގެ މުޝްރިކުންގެ ތެރެއިން اَلْوَلِيدُ بْنِ الْمُغِيرَة، އިސްލާމް ދީން ޤަބޫލުކޮށް، رَسُولُ اللَّهِ rއާ ތަބާވުމުން، އެ ކަމާމެދު، މުޝްރިކުންގެ ތެރެއިން މީހަކު އޭނާއަށް މަލާމާތްކޮށް، ކާބަފައިންގެ ދީން ދޫކުރިކަމަށް ޓަކައި އޭނާއަށް ފާޑުކިޔާން ފެށުމުން، އިސްލާމް ދީނަށް އޭނާ ފުރަގަސް ދިނެވެ. ދެން އެ ކަމާ ގުޅިގެން މި އާޔަތް ބާވައިލެއްވުނެވެ. [44]","[44]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(43) އަދި އެ މީހާގެ މުދަލުން ނުހަނު ކުޑަ މިންވަރެއް ހޭދަކުރަމުން ދިއުމަށް ފަހު، އެ ހޭދަކުރަމުން ދިޔަ ކުޑަ މިންވަރު ވެސް ނުދީ ހިފެއްޓި މީހާ، އިބަ ރަސޫލާ ދެކެވަޑައިގަތީމުތޯއެވެ؟ ވީމާ، އޭނާގެ ޠަބީޢަތުގައި ހުރި ދަހިވެތިކަމާއި ގޮތެއް ނެތް ކަން، އިބަ ރަސޫލާ ނިކަން ދެކެވަޑައިގެންބައްލަވާށެވެ! ފަހެ، އޭނާއަށް ލިބިފައިވާ މުދަލުން، މީސްތަކުންގެ މައްޗަށް އިޙްސާންތެރިވުމުގެ ބަދަލުގައި، މުދަލަށް ދަހިވެތި ވުމަކީ އޭނާގެ ޠަބީޢަތެވެ. އަދި އެ ގޮތަށް ކަންތައްކުރާއިރު ވެސް، އޭނާ ދެކެނީ އޭނާއަކީ ހެޔޮލަފާ ރަނގަޅު މީހަކު ކަމުގައެވެ. މި އާޔަތް ބާވައިލެއްވުނު ސަބަބު: اَلْإِمِامُ مُجَاَهِدُގެ އަރިހުންނާއި اَلْإِمِامُ زَيْدُގެ އަރިހުން ވާރިދުވެގެން އައިސްފައި ވެއެވެ. اَلْوَلِيدُ بْنِ الْمُغِيرَة އިސްލާމް ދީން ޤަބޫލުކޮށް، رَسُولُ اللَّهِ rއާ ތަބާވުމުން، އެ ކަމާމެދު އޭނާއަށް މަލާމާތްކޮށް ފާޑުކިޔައި އުޅުނު މީހަކު މައްކާގެ މުޝްރިކުންގެ ތެރޭގައި ހުއްޓެވެ. އަދި وَلِيدُގެ ގާތުގައި އެ މީހާ ބުނިކަމުގައި ވެއެވެ. ކާބަފައިންގެ ދީނަށް ކަލޭ އެނބުރިއައުމަށް ފަހު، ކަލޭގެ މުދަލުން ކޮންމެވެސް މިންވަރެއް މަށަށް ދީފި ނަމަ، ކާބަފައިންގެ ދީނަށް އެނބުރިއައުމުގެ ސަބަބުން، اللهُ I ކަލެއަށް ދެއްވާ ޢަޛާބު އަހުރެން އުފުލާނަމެވެ. ދެން، އެ މީހާގެ ބަހަށް، ކާބަފައިންގެ ދީނަށް وَلِيدُ އެނބުރިއައެވެ. އަދި އެ މީހާއަށް ދޭން އޭނާ އެ އެއްބަސްވީ ތަކެތީގެ ތެރެއިން ކޮންމެ ވެސް މިންވަރެއް ދިނުމަށް ފަހު، އެ ތަކެތި ދިނުން ހުއްޓައިލިއެވެ. ދެން އެ ކަމާ ގުޅިގެން މި އާޔަތް ބާވައިލެއްވުނެވެ. [45]  ދަންނާށެވެ! އިސްވެދިޔަ ދެ އާޔަތުގައި އެވާ ސިފަތަކަކީ، اَلْوَلِيدُ بْنِ الْمُغِيرَةއާއި އޭނާ ފަދަ އެހެން މީސްމީހުންގެ ވެސް ސިފަތަކެކެވެ. އެ ފަދަ މީހުންގެ ޠަބީޢަތަކީ،     اللهُ I އަށް ކިޔަމަންވުމުން އެއްކިބާވެ، އިސްލާމް ދީނުން މޫނު އަނބުރައިލުމެވެ. ވަޢުދާ ޚިލާފުވުމާއި، މުދަލަށް ދަހިވެތިވުމެވެ. އަދި ބޭނުންޖެހިފައިވާ މީހުންނަށް އެހީނުވެ، ހެޔޮ ކަންތައްތަކަށް ހޭދަނުކުރުމެވެ.","[45]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(53) ފަހެ، އޭނާއަށް ލިބިފައިވާ މުދަލުން، ބޭނުންޖެހިފައިވާ މީހުންނާއި، ފަޤީރުންނަށް އެހީތެރިވެ އިޙްސާންތެރިވުމަކީ، މުދައު ހުސްވެ ފަޤީރުވެދާނޭ ކަމެއް ކަމުގައި އޭނާ ހީކުރެއެވެ. އެ ގޮތަށް އޭނާ އެ ހީކުރަނީ، އެ ކަން އެނގޭ ފަދަ ޣައިބުގެ ޢިލްމެއް އޭނާއަށް ލިބި، އެ ކަން އޭނާގެ ލޮލުން ދެކެ، އެ ކަން ތަޖްރިބާކޮށްފައި ވާތީހެއްޔެވެ؟ ދަންނާށެވެ! އެ ފަދަ ޣައިބުގެ ޢިލްމެއް ލިބި، އެ ފަދަ ތަޖްރިބާއެއް އޭނާއަށް ކުރެވިފައެއް ނެތެވެ. ނަމަވެސް، އޭނާއަށް ލިބިފައިވާ މުދަލުން އެހެން މީހުންނަށް އިޙްސާންތެރިނުވެ، މުދައު ހިފަހައްޓަނީ އޭނާގެ ކިބައިގައި ހުރި ދަހިވެތިކަމުގެ ބޮޑުކަމުންނެވެ.",""],["(63) އަދި ކިއެއްހެއްޔެވެ! مُوسَى uއަށް ބާވައިލެއްވުނު ތައުރާތުގައިވާ ވާހަކަތަކާއި، އެ ފޮތުގައިވާ ޝަރްޢީ ޙުކުމްތަކުގެ ޚަބަރު ވެސް އޭނާއަށް ލިބިފައި ނުވަނީހެއްޔެވެ؟",""],["(73) އަދި، اللهُ Iގެ ދީނަށް ގޮވައިލައްވައި، އެ إِلٰهُގެ އަމުރުފުޅުތަކަށް ކިޔަމަންތެރިވެވަޑައިގަތުމާ އެކު، އެ ހުރިހައި ކަމެއް ފުރިހަމައަށް ފުއްދެވި ރަސޫލާ، إِبْرَاهِيمُ uއަށް ބާވައިލެއްވުނު ފަތްފުށްތަކުގައިވާ ވާހަކަތަކާއި ޝަރްޢީ ޙުކުމްތަކުގެ ޚަބަރު ވެސް، އޭނާއަށް ލިބިފައި ނުވަނީހެއްޔެވެ؟",""],["(83) ފަހެ ހަމަކަށަވަރުން، إِبْرَاهِيمُ uއަށް ބާވައިލެއްވުނު ފަތްފުށްތަކާއި،       مُوسَى uއަށް ބާވައިލެއްވުނު ތައުރާތުގައި ވަނީ، އެކަކު ކޮށްފައިވާ ފާފައިގެ ކުށް، އަނެކަކަށް އުފުލާން ނުޖެހޭނޭ ވާހަކައެވެ. އަދި އެ ދެ ރަސޫލުންނަށް ބާވައިލެއްވުނު ފަތްފުށްތަކުގައި ވެސް ވަނީ، ކޮންމެ މީހަކާ ވެސް ސުވާލުކުރައްވައި ޙިސާބުބެއްލެވޭނީ، ހަމަ އެ މީހަކު ކުޅަ ޢަމަލަކާ ބެހޭ ގޮތުން ކަމުގައެވެ.",""],["(93) އަދި އެ ދެ ރަސޫލުންނަށް ބާވައިލެއްވި ފަތްފުށްތަކުގައި ވަނީ، އިންސާނާ ކުޅަ، ހެޔޮ ޢަމަލެއްގެ ނަތީޖާ ދެކޭނީ ހަމަ އެ މީހާ ކަމަށާއި، އެ ޢަމަލެއްގެ ޘަވާބު އޭނާއަށް ލިބޭނޭ ވާހަކަ ވެސް މެއެވެ. ދަންނާށެވެ! ދެމިގެންދަނިވި ގޮތުގައި އޭނާ ދީފައިވާ ޞަދަޤާތާއި، ދޫކޮށްފައިދިޔަ ފައިދާކުރަނިވި ޢިލްމާއި، ހެޔޮލަފާ ޞާލިޙު ދަރީންގެ ހެޔޮ ދުޢާއަކީ، އޭނާ މަރުވުމަށް ފަހު ވެސް، އޭނާއަށް ފައިދާކުރަނިވި ކަންތައްތަކެކެވެ. އެހެނީ، އެ ހުރިހައި ކަމަކީ ވެސް، ދުނިޔޭގައި އުޅުނުއިރު އޭނާ ކުޅަ، ހެޔޮ ޢަމަލެވެ.",""],["(04) އަދި ހަމަކަށަވަރުން، ދުނިޔޭގައި އުޅުނުއިރު އިންސާނާ ކުޅަ ހުރިހައި ޢަމަލެއް، ޤިޔާމަތް ދުވަހުން ފައުޅުވެ، ދުނިޔޭގައި އޭނާ ކުޅަ ހެޔޮ ޢަމަލުތަކާއި، ނުބައި ޢަމަލުތައް އޭނާ ދެކޭނޭ ކަން ކަށަވަރެވެ.",""],["(14) އެއަށްފަހު، ޤިޔާމަތް ދުވަހުން، އޭނާގެ ޢަމަލުތަކާ އެކަށޭނަ ގޮތުން، އޭނާއަށް ލިބެންވާ އެންމެ ފުރިހަމަ ޖަޒާ ނުވަތަ ސަޒާ، އޭނާއަށް ދެއްވޭނޭ ކަން ކަށަވަރެވެ. އަދި އޭނާގެ ހެޔޮ ޢަމަލުތަކަށް ލިބެންވާ ޖަޒާއިން ކިތަންމެ ކުޑަމިންވަރެއް ވިއަސް އުނިވުމެއް ނެތި އޭނާއަށް ދެއްވޭނެތެވެ. އަދި ނުބައި ޢަމަލުތަކަށް ލިބެންވާ ސަޒާ ވެސް، އެއްވެސް އުނިވުމެއް އަދި އިތުރުވުމެއް ވިއަސް ނެތި، އޭނާއަށް ހަމައަށް ދެއްވޭނެތެވެ.",""],["(24) އޭ ރަސޫލާއެވެ! އަދި ހަމަކަށަވަރުން، އެންމެހައި ޚަލްޤުތަކުން ފަނާވެ ނެތި ދިއުމަށް ފަހު، ޤިޔާމަތް ޤާއިމުވާ ދުވަހުން އެންމެހައި މީސްތަކުން އެނބުރި ދާހުށީ، އިބަ ރަސޫލާގެ ވެރި إِلٰهُގެ ޙަޟްރަތަށެވެ.",""],["(34) އަދި ހަމަކަށަވަރުން، اللهُ Iގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި އަޅަކަށް، އޭނާ އުފައުކުރުވަނިވި ގޮތްތައް، އެ إِلٰهُ މިންވަރުކޮށްދެއްވުމުން، އޭނާ ހީނހީނފައި އުޅެތެވެ. އަދި، އެ إِلٰهُ އިރާދަކުރެއްވި އަޅަކަށް، އޭނާ ހިތާމަކުރުވަނިވި ގޮތްތައް މި ކަންކަމުން އެނގެނީ، ހުނުމަކީ ވެސް އަދި ރުއިމަކީ ވެސް، اللهُ Iގެ އިރާދަފުޅާއި، މިންވަރުފުޅުގެ ދަށުން ހިނގާ ކަންތައްތައް ކަމެވެ. މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭ ގޮތުން ވާރިދުވެފައި ވެއެވެ. އެއް ފަހަރަކު، رَسُولُ اللَّهِ r ހިންގަވައިފައިވަޑައިގަންނަވަނިކޮށް، މުސްލިމުންގެ ބަޔަކު ހޭންތިއްބައި ދެކެވަޑައިގަތެވެ. އެ ހިނދު އެބައިމީހުންނަށް ޙަދީޘުކުރެއްވިއެވެ. [ތިމަން ރަސޫލާއަށް އެނގިވަޑައިގަންނަވާ ކަންތައްތައް ތިޔަބައިމީހުންނަށް އެނގޭ ކަމުގައި ވަނީ ނަމަ، ހަމަކަށަވަރުން، ތިޔަބައިމީހުން ހީ އުޅުނީހީ ވަރަށް ވެސް މަދުންނެވެ. އަދި ހަމަކަށަވަރުން، ތިޔަބައިމީހުންގެ ރުއިން ގިނަވެއްޖައީހެވެ.] ދެން އެއަށްފަހު، މި އާޔަތައިގެން  جِبْرِيلُ u ފައިބައިވަޑައިގެންނެވިއެވެ. ދެން، އެ ތާނގައި ހޭން ތިބި މީހުންގެ ގާތަށް ވަޑައިގެން ޙަދީޘުކުރެއްވިއެވެ. [ތިމަން ރަސޫލާއަށް ސާޅީސް ފިޔަވަޅުފުޅު ނޭޅުއްވެވެނީސް، جِبْرِيلُ u ވަޑައިގެން، ތިމަން ރަސޫލާގެ އަރިހުގައި ވިދާޅުވިއެވެ. އެބައިމީހުންގެ ގާތަށް ވަޑައިގެން، (       وَأَنَّهُ هُوَ أَضْحَكَ وَأَبْكَى)       މި ފަދައިން، اللهُ  I ވަޙީކުރެއްވި ވާހަކަ އެބައިމީހުންގެ ގާތުގައި ވިދާޅުވާށެވެ! ][46]","[46]- اللُّبَابُ فِي عُلُومِ الْكِتَابِ لِلْإِمَامِ أَبِي حَفْصِ النُّعْمَانِي"],["(44) އަދި ހަމަކަށަވަރުން، މަރުގެންނެވުމާއި ދިރުއްވުމަކީ، ހަމައެކަނި، الله Iއަށް މިލްކުވެގެންވާ ދެ ކަންތަކެވެ. އެހެންކަމުން، އެންމެހައި ދިރޭތަކެތީގައި ފުރާނައަޅުއްވައި، އެ ތަކެއްޗަށް ދިރުން ދެއްވަނީ، އެ إِلٰهއެވެ. އަދި ކޮންމެ މީހަކާއި ކޮންމެ އެއްޗެއްގެ އަޖަލު ވެސް ހަމަވުމުން، اللهُ Iގެ އަމުރުފުޅަށް، އެ މީހަކު ނުވަތަ އެ އެއްޗެއް މަރުގަންނަވަތެވެ. އަދި އެންމެހައި ޚަލްޤުތަކުން މަރުވުމަށް ފަހު، ޤިޔާމަތް ޤާއިމުވާ ދުވަހުން، އެ އެންމެން އަލުން ދިރުއްވައި މަޙްޝަރުކުރައްވާނެތެވެ.",""],["(54) އަދި ހަމަކަށަވަރުން، އެންމެހައި ދިރޭ ތަކެތި ދެ ޖިންސުން އުފައްދަވައި، އެ ތަކެތީގައި ފިރިހެން ޖިންސާއި އަންހެން ޖިންސު ލެއްވީ، އެ إِلٰهއެވެ.",""],["(64) ބަޔާންވެދިޔަ ފަދައިން، އެންމެހައި ދިރޭ ތަކެތީގައި ފިރިހެން ޖިންސާއި އަންހެން ޖިންސު ލެއްވީ، اللهُ  Iއެވެ. އަދި އެ ތަކެތި އެ ގޮތަށް، އެ إِلٰهُ އުފެއްދެވީ، ފިރިހެން އެތީގެ މަނި އަންހެން އެތީގެ ރަޙިމުގެ ތެރެއަށް އެޅުމަށް ފަހު އެ ތާނގައި ޤަރާރުކުރެއްވުމުންނެވެ.",""],["(74) އަދި ހަމަކަށަވަރުން، އެންމެހައި ޚަލްޤުތަކުން މަރުވުމަށް ފަހު، އެ ޚަލްޤުތަކުން އަލުން ދިރުއްވައި، މަޙްޝަރުގެ މައިދާނަށް ޖަމާކުރައްވައި، އެއްތަންކުރެއްވުމަކީ ވެސް، އެ إِلٰهއަށް އޮތްކަމެކެވެ. އެ ކަން ހިނގާނީ، މީސްތަކުން ދުނިޔޭގައި ކޮށްފައިވާ ޢަމަލުތަކާ އެކަށޭނަ ގޮތުގެމަތީން އެބައިމީހުންނަށް ޖަޒާ ނުވަތަ ސަޒާ ދެއްވޭ، ޤިޔާމަތް ޤާއިމުވާ ދުވަހުންނެވެ.",""],["(84) އަދި ހަމަކަށަވަރުން، އެ إِلٰهُގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި މީހަކު މުދައުވެރިކުރައްވައި، އެ މީހެއްގެ އަތްމަތި ތަނަވަސްކުރައްވައި، ހިފައިގެންގުޅޭ ތަކެތި އެ މީހެއްގެ އަތުގައި ގިނަކުރައްވައި، އެ ތަކެތީގެ މިލްކުވެރިއަކީ އެ މީހާ ކަމުގައި ލައްވަތެވެ. އަދި، އެ إِلٰهُ ދެއްވި ތަކެއްޗާމެދު ރުހޭ މީހަކު ކަމުގައި ވެސް، އެ إِلٰهُ އެ މީހާ ލައްވަތެވެ.",""],["(94) އަދި ހަމަކަށަވަރުން، اللهُ Iއީ، الشِّعْرَى މި ނަން ކިއުނު އަލިގަދަ ތަރި އުފައްދަވައި، އެ ތަރީގެ ހުރިހައި ކަމެއް ތަދްބީރުކުރައްވާ އެ ތަރީގެ ވެރި إِلٰهއެވެ. ދަންނާށެވެ! އެ ތަރިއަކީ، ޖާހިލިއްޔަ ޒަމާނުގައި އުޅުނު ބައެއް މުޝްރިކުން އަޅުކަންކޮށް އުޅުނު ތަރިއެކެވެ. އަދި މި އާޔަތުގައި، اللهُ I އަންގަވައިފައި މި ވަނީ، އަޅުކަންކުރުން ޙައްޤުވެގެން ވަނީ އެ ތަރީގެ ވެރި رَبُّ، ހަމަ އެކަނި، اللهُ  Iއަށް ކަމުގައެވެ.",""],["(05) އަދި ހަމަކަށަވަރުން، ކުރީގައި އުޅުނު ޢާދު ބާގައިގެ ހުރިހައި ކާފިރުން ހަލާކުކުރައްވައި ނެތިކުރެއްވީ، اللهُ  Iއެވެ. އެއީ، އެބައިމީހުންގެ ގާތަށް، هُودُ  u ރަސޫލުކަމައިގެން ފޮނުއްވުމުން، އެ ރަސޫލާ ގެންނެވި ރިސާލަތު ދޮގުކޮށް، ކުފުރުވެރިކަމާއި، ދެކޮޅުވެރިކަމާއި، ގޮތްދޫނުކުރުމުގައި އެބައިމީހުން ހައްދުފަނަޅައި ދިޔުމުގެ ސަބަބުންނެވެ. އެބައިމީހުން ހަލާކުކުރައްވައި  ނެތިކުރެއްވީ، އަށް ދުވަހާއި ހަތް ރޭ ވާނދެން އެބައިމީހުންގެ މައްޗަށް ފޮނުއްވި ނުހަނު ގަދަފަދަ އަދި އެހައިމެ ފިނިކަން ގަދަ ވަޔަކުންނެވެ.",""],["(15) އަދި ހަމަކަށަވަރުން، ޘަމޫދު ބާގައިގެ ކާފިރުންގެ ތެރެއިން ހަމަ އެކަކު ވެސް ނުބަހައްޓަވައި، އެ އެންމެން ހަލާކުކުރައްވައި ނެތިކުރެއްވީ، اللهُ Iއެވެ. އެއީ، އެބައިމީހުންގެ ގާތަށް، صَالِحُ u ރަސޫލުކަމައިގެން ފޮނުއްވުމުން، އެ ރަސޫލާ ގެންނެވި ރިސާލަތު ދޮގުކޮށް، ކުފުރުވެރިކަމާއި، ދެކޮޅުވެރިކަމާއި، ގޮތްދޫނުކުރުމުގައި ހައްދުފަނަޅައި ގޮސް، އެބައިމީހުންނަށް ހުރި މުޢުޖިޒާތެއްގެ ގޮތުގައި ފަރުބަދަ ފަޅިއަކުން، އެ إِلٰهُ ނެރުއްވި އަންހެން ޖަމަލު މަރައިލުމުގެ ސަބަބުންނެވެ. އަދި ޘަމޫދު ބާގައިގެ އެންމެހައި ކާފިރުން ހަލާކުވެދިޔައީ އެބައިމީހުންގެ މައްޗަށް ފޮނުއްވި ނުހަނު ގަދަފަދަ އަޑުފަށްގަނޑަކުންނެވެ.",""],["(25) އަދި ޢާދު ބާގައާއި ޘަމޫދު ބާގައިގެ މީހުންގެ ކުރީގައި އުޅުނު ބަޔަކު ކަމުގައިވާ، نُوحُ uގެ ޤައުމުގެ ކާފިރުން ވެސް ހަލާކުކުރައްވައި ނެތިކުރެއްވީ، الله Iއެވެ. ޝައްކެއްނެތެވެ. نُوحُ uގެ ޤައުމުގެ ކާފިރުންނަކީ، އަނިޔާވެރިކަމާއި، ކާފިރުކަމާއި، އުރެދުންތެރިކަމުގައި އެބައިމީހުންގެ ފަހުން އައި ޤައުމުތަކުގެ ކާފިރުންނަށްވުރެން މާ އަރައި ތިބި ބަޔަކު ވެސް މެއެވެ.",""],["(35) އަދި لُوطُ uގެ ޤައުމުގެ ކާފިރުންގެ މައްޗަށް، ގަދަފަދަ އަޑުފަށްގަނޑަކާ އެކު ފޮނުއްވި ހިލައިގެ ވާރޭ ވެއްސަވައި، އެބައިމީހުން އުޅުނު ރަށްތައް ބަންޑުންޖައްސަވައި، އެބައިމީހުން އެންމެން ހަލާކުކުރައްވައި ނެތިކުރެއްވީ، اللهُ  Iއެވެ. އަދި އެ ޢުޤޫބާތް ފޮނުއްވުމުގެ ކުރީން އެބައިމީހުން ކަނުކުރެއްވިއެވެ. ދަންނާށެވެ! لُوطُ uގެ ޤައުމުގެ މީހުން އުޅުނީ، ސަދޫމާއި އެ ރަށުގެ ކައިރީގައި އޮތް އެހެން ފަސް ރަށެއްގައެވެ. ވެރި ރަށަކީ ސަދޫމެވެ. އަދި އެއިން ކޮންމެ ރަށެއްގައިމެ ގާތްގަނޑަކަށް އެއްލައްކަ މީހުން އުޅުނުކަމުގައި ވެއެވެ. [47]","[47]- تَفْسِيرُ الْإِمَامِ مُقَاتِلِ بْنِ سُلَيمَان وَتَفْسِيرُ الشَّعْرَاوِي - اَلْخَوَاطِرُ - لِلشَّيْخِ مُحَمَّدِ مُتَوَلِّي الشَّعْرَاوِي"],["(45) ފަހެ، لُوطُ uގެ ޤައުމުގެ ކާފިރުން ކަނުކުރެއްވުމަށް ފަހު، ގަދަފަދަ އަޑުފަށްގަނޑާއި، ހިލައިގެ ވާރޭ އައިސް ކުރިމަތިވެ ރަށް ބަންޑުންޖެހި، ހުރިހައި ފަރާތަކުން މެ ވޭންދެނިވި ޢަޛާބު އެބައިމީހުން ވަށައިލިއެވެ. އެ ގޮތަށް އެ ހުރިހައި ކަމެއް ވެސް މިންވަރުކުރެއްވީ، اللهُ Iއެވެ. ދަންނާށެވެ! އެބައިމީހުންނާ ކުރިމަތިވި ޢަޛާބަކީ، ދުލަކުން އަދި ގަލަމަކުން ވިއަސް ސިފަކޮށް، ބަޔާންކުރެވޭނޭ ޢަޛާބެއް ނޫނެވެ.",""],["(55) އޭ اللهُ Iގެ އެއްކައުވަންތަކަން ތެދުކޮށް ޤަބޫލުނުކުރާ އިންސާނާއެވެ! ކަލޭ ތިޔަ ދޮގުކުރަނީ އަދި ޝައްކުކުރަނީ، ކަލޭގެ ވެރި إِلٰهُ، ކަލެއަށް ދެއްވި ނިޢުމަތްތަކުގެ ތެރެއިން ކޮންކޮން ނިޢުމަތަކަށްހެއްޔެވެ؟ ދަންނާށެވެ! ކިތަންމެ ކުޑަ ނުވަތަ ކިތަންމެ ބޮޑު ނިޢުމަތެއް އިންސާނާއަށް ލިބުނު ކަމުގައި ވިއަސް، އެއިން ކޮންމެ ނިޢުމަތަކީ ވެސް، އޭނާގެ ވެރި رَبُّ އޭނާއަށް ދެއްވާ ނިޢުމަތެކެވެ. ވީއިރު، އަޅުކަންކޮށް، ޝުކްރުކުރުން ޙައްޤުވެގެން ވަނީ، ހަމަ އެކަނި، އެ إِلٰهއަށް ކަން ކަށަވަރެވެ.",""],["(65) އެންމެފަހުގެ ނަބިއްޔާ އަދި ރަސޫލާ مُحَمَّدٌ rއީ ވެސް، ބިރުވެރިކަމުގެ ޚަބަރައިގެން، އިސްވެދިއަ އުންމަތްތަކުގެ ގާތަށް، اللهُ I  ފޮނުއްވި ރަސޫލުން ފަދައިން، ބިރުވެރިކަމުގެ ޚަބަރައިގެން، އެ إِلٰهُ  ފޮނުއްވި ރަސޫލެކެވެ. އަދި ކިއެއްތަ! ކުރީގެ ރަސޫލުންނަށް، اللهُ  I  ބާވައިލެއްވި ދީންތަކާއި مُحَمَّدٌ rއަށް، އެ إِلٰهُ ބާވައިލެއްވި ދީނުގައި ވެސް، މައިގަނޑު ގޮތެއްގައި ވަނީ ތައުޙީދުގެ ވާހަކަތަކެވެ. ދަންނާށެވެ! مُحَمَّدٌ r ރަސޫލުކަމައިގެން ފޮނުއްވައި، ކީރިތި ޤުރްއާން ބާވައިލައްވައި، އޭގެ ކުރީގައި އެ إِلٰهُ  ބާވައިލެއްވި ހުރިހައި ފޮތެއް، އެ إِلٰهُ  މަންސޫޚުކުރެއްވިއެވެ.",""],["(75) ޤިޔާމަތް ޤާއިމުވާ ދުވަސް އައުން ކައިރިވެއްޖެއެވެ. އެހެނީ، مُحَمَّدٌ r ރަސޫލުކަމައިގެން ފޮނުއްވުމަކީ، ޤިޔާމަތް ޤާއިމުވުމުގެ ވަގުތު ކައިރިވެއްޖެ ކަމުގެ ފުރަތަމަ ޢަލާމާތެވެ.",""],["(85) اللهُ I ފިޔަވައި އެހެން އެއްވެސް ފަރާތަކަށް، ޤިޔާމަތް ޤާއިމުވާ ދުވަސް އަންނާނޭ ވަގުތުގެ ޢިލްމު ލިބިފައެއް ނުވެއެވެ. އަދި އެ ދުވަސް އަޔަނުދީ ހިފެހެއްޓޭނޭ ހަމަ އެއްވެސް ފަރާތެއް، اللهُ I  މެނުވީ ނުވެއެވެ. އަދި އެ ދުވަހުގެ ޢަޛާބު އައިސް ކާފިރުންނާ ކުރިމަތިވާ ހިނދު، އެބައިމީހުންގެ ކިބައިން އެ ޢަޛާބު ދުރުކުރެވޭނޭ ހަމަ އެއްވެސް ފަރާތެއް، اللهُ I މެނުވީ ނުވެއެވެ.",""],["(95) އޭ ކާފިރުންނޭވެ! ފަހެ، ތިޔަބައިމީހުން ތިޔަ އަޖައިބުވަނީ މި ޤުރްއާނާ މެދުގައިހެއްޔެވެ؟ އަދި އެ ފޮތަކީ، اللهُ  I ގެ ޙަޟްރަތުން އައިސްފައިވާ ފޮތެއް ކަމާއި، އެ ފޮތުގެ ޞައްޙަކަމާމެދު ޝައްކުކޮށް، އެ ކަމަށް ތިޔަބައިމީހުން ތިޔަ އިންކާރުކުރަނީހެއްޔެވެ؟",""],["(06) އަދި ކީރިތި ޤުރްއާނުގައިވާ ބިރުވެރި ޚަބަރުތަކާއި، ވަޢީދުގެ ބަސްފުޅުތަކުގެ އަޑުއިވުމުން ބިރުވެތިވެ، ރުއިމުގެ ބަދަލުގައި، އެ ފޮތުގައިވާ ވާހަކަތަކަށް ފުރައްސާރަކޮށް، މަލާމާތުގެ ގޮތުން ތިޔަބައިމީހުން ތިޔަ ހެނީހެއްޔެވެ؟",""],["(16) އަދި ޤުރްއާނުގައިވާ ޚަބަރުތަކާމެދު ވިސްނައި ފިކުރުކޮށް، އެ ފޮތުން ނަސޭހަތާއި އިރްޝާދު ލިބިގަތުމުގެ ބަދަލުގައި، ތިޔަބައިމީހުން ތިޔަ ތިބީ، ބޮޑާކަމާއި ޣާފިލުކަންމަތީ، ދުނިޔޭގެ ކުޅިވަރާއި މަޖަލުގައެވެ. އަދި އެ ޤުރްއާނުން މޫނު އަނބުރައިލައި، އެ ފޮތަށް ފުރަގަސްދީފައި ތިޔަބައިމީހުން ތިޔަ ދަނީހެއްޔެވެ؟ އަދި އެ ޤުރްއާނާމެދު އެއްވެސް ވިސްނުމެއް ނުވިސްނައި، ތިޔަބައިމީހުން ހިމޭނުން ތިޔަ ތިބެނީހެއްޔެވެ؟",""],["(26) ފަހެ، اللهُ   Iގެ ޢަޛާބުން ތިޔަބައިމީހުން މިންޖުވާނީ، އެ إِلٰهُގެ މަތިވެރިވަންތަކަމާއި، ކަށަކުޅަދުންވަންތަކަމުގެ ބޮޑުކަން ހިތްމައްޗަށް ގެނެސް، އެ إِلٰهُގެ އަމުރުފުޅުތަކަށް ކިޔަމަންތެރިވެ، ހުރިހައި އަޅުކަމެއް، ހަމައެކަނި، އެ إِلٰهއަށް ޚާލިޞްކޮށް، އެ إِلٰهއަށް ސަޖިދަކުރުމުންނެވެ. ވީމާ، ހަމައެކަނި، އެ إِلٰهއަށް އަޅުކަންކޮށް، އެ إِلٰهއަށް ތިޔަބައިމީހުން ސަޖިދަކުރާށެވެ!",""],["سُورَةُ الْقَمَرއަކީ މައްކީ ސޫރަތެކެވެ. މި ސޫރަތުގައި ވަނީ (55) ފަންސާސް ފަސް އާޔަތެވެ. ‏އެއީ (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (54) ފަންސާސް ހަތަރުވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الطَّارِقއަށް ފަހުގައެވެ.    މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، اللهُ Iގެ ރިވެތި އިސްމުފުޅުތަކުގެ ތެރެއިން އެއްވެސް އިސްމުފުޅެއް މި ސޫރަތުގައި އައިސްފައެއް ނުވެއެވެ. މި ސޫރަތަށް، سُوْرَةُ الْقَمَر މި ނަން ކިއުނީ، ނަބީކަމާއި ރަސޫލުކަން ޚަތިމްކުރެއްވި ސާހިބާ، مُحَمَّدٌ r ރަސޫލުކަމައިގެން ފޮނުއްވުމުން، އެ ރަސޫލާއަށް ދެއްވުނު ރިސާލަތުގެ ތެދުކަމުގެ މައްޗަށް ދަލީލުކުރަނިވި ފައުޅުކަން ބޮޑު މުޢުޖިޒާތެއް ދެއްކެވުމަށް އެދި މުޝްރިކުން ދެންނެވުމުން، އެ ފަދަ މުޢުޖިޒާތެއް ދެއްވުމަށް އެދިވަޑައިގެން ކީރިތި ރަސޫލާ ދުޢާފުޅުކުރެއްވުމުން، ހަނދު ދެ ފަޅިއަށް ފަޅިކުރެއްވި ވާހަކަ މި ސޫރަތުގައި ބަޔާންކުރައްވައިފައި ވާތީއެވެ. ‎‏[48] އަދި أَبُو وَاقِدٍ اللَّيْثِيّ hގެ އަރިހުން ރިވާވެގެން ވެއެވެ. رَسُولُ اللهِ r ދެ ޢީދު ދެ ނަމާދުގައި ވެސް، ފުރަތަމަ ރަކްޢަތުގައި سُوْرَةُ الْفَاتِحَةއަށް ފަހު سُوْرَةُ ق وَالْقُرْآنِ الْمَجِيدِ، ދެވަނަ ރަކްޢަތުގައި سُوْرَةُ الْفَاتِحَةއަށް ފަހު سُوْرَةُ اقْتَرَبَتِ السَّاعَةُ ކިޔަވައިވިދާޅުވާ ކަމުގައި ވިއެވެ. [49] ފަހެ، މި ސޫރަތް ފައްޓަވައިފައި ވަނީ، ޤިޔާމަތް ޤާއިމުވުމުގެ ވަގުތު ކައިރިވެއްޖެ ކަމުގެ ވާހަކައިންނެވެ. ޝައްކެއްނެތެވެ. ޤިޔާމަތް ޤާއިމުވުމުގެ ވަގުތު ކައިރިވުމުގެ އެންމެ ފުރަތަމަ ޢަލާމަތަކީ، ނަބީކަމާއި ރަސޫލުކަން ޚަތިމްކުރެއްވި ސާހިބާ، مُحَمَّدٌ r ރަސޫލުކަމައިގެން ފޮނުއްވުމެވެ. އަދި ހަމަކަށަވަރުން، ޢާލަމްތަކަށް ރަޙުމަތެއް ކަމުގައި، އެ ރަސޫލާ ފޮނުއްވުމުން، މީސްތަކުންގެ ތެރެއިން ގިނަ ބަޔަކު، އެ ރަސޫލާގެ ރިސާލަތު ދޮގުކުޅައެވެ. އަދި، އެ ރަސޫލާއަށް ދެއްވުނު ރިސާލަތުގެ ތެދުކަމުގެ މައްޗަށް  ހެކިދެނިވި މުޢުޖިޒާތެއްގެ ގޮތުގައި، ހަނދު ދެ ފަޅިއަށް ފަޅިކޮށް ދެއްވުމަށް އެދި، ޤުރައިޝު ވަންހައިގެ ކާފިރުން ދެންނެވިއެވެ. ދެން ކީރިތި ރަސޫލާ ދުޢާފުޅުކުރެއްވުމުން، މުޝްރިކުން ބަލަބަލައިތިއްބައި، ހަނދު ދެ ފަޅިއަށް ފަޅިވެގެން ދިއުމުން ވެސް އެބައިމީހުން ބުނީ، އެއީ، ދެމިގެންވާ ސިޙްރެއް ކަމުގައެވެ. ވުމާއެކު، އެ ވާހަކަ މި ސޫރަތުގެ ކުރީކޮޅުގައި، اللهُ I ބަޔާންކުރައްވައިފައި ވެއެވެ. ދެން އެއަށްފަހު، މި ސޫރަތުގައި ވަނީ، އިސްވެދިޔަ އުންމަތްތަކުގެ މީހުންގެ ގާތަށް، اللهُ I ފޮނުއްވި ރަސޫލުން ގެންނެވި ރިސާލަތު، އެބައިމީހުންނަށް، އެ ރަސޫލާ ރައްދުކޮށްދެއްވި ވާހަކައެވެ. އަދި އެބައިމީހުންގެ ތެރެއިން ގިނަ މީހުން، އެ ރަސޫލުންގެ ދަޢުވަތު ދޮގުކޮށް ކާފިރުވުމުގެ ސަބަބުން، އެ ޤައުމުތަކުގެ ކާފިރުންގެ މައްޗަށް ފޮނުއްވި ނުހަނު ގަދަފަދަ ޢުޤޫބާތުގެ ވާހަކަތަކެވެ. އެއީ، އެ ފަދަ ޢިބްރަތްތެރި ވާހަކަތަކުން، މީސްތަކުން ނަސޭހަތާއި އިރްޝާދު ލިބިގަނެ، اللهُ  Iގެ އެއްކައުވަންތަކަން ތެދުކޮށް ޤަބޫލުކޮށް، ނަބީކަމާއި ރަސޫލުކަން ޚަތިމްކުރެއްވި ސާހިބާ، مُحَمَّدٌ r ގެންނެވި ރިސާލަތު ތެދުކުޅައުމަށް ޓަކައެވެ. ދެން އެއަށްފަހު، މި ސޫރަތުގައި ބަޔާންކުރައްވައިފައި ވަނީ، اللهُ  Iގެ އިރާދަފުޅާއި މިންވަރުފުޅުގެ ދަށުން، ކައުނުގައިވާ ހުރިހައި އެއްޗެއް ޚަލްޤުކުރައްވަނީ އަދި ކައުނުގައި ހިނގާ ހުރިހައި ކަމެއް މިންވަރުކުރައްވައި ތަދްބީރުކުރައްވައި ހިންގަވަނީ، އެ إِلٰهއެވެ. އަދި މި ސޫރަތް ނިންމަވައިލައްވައިފައި ވަނީ، ޤިޔާމަތް ޤައިމުވާ ދުވަހުން، ކާފިރުންނަށް ދެއްވާނޭ ގަދަފަދަ ޢަޛާބުގެ ވާހަކައާއި، ދުނިޔޭގައި އުޅުނުއިރު، އެ إِلٰهއަށް ބިރުވެތިވެ ތަޤްވާވެރިވި މީހުންނަށް އެ ދުވަހުން ދެއްވާނޭ ދަރުމައާއި، ޘަވާބާއި، ގިނަގުނަ ނިޢުމަތްތަކުގެ ވާހަކައިންނެވެ. ވުމާއެކު، ޖުމްލަގޮތެއްގައި މި ސޫރަތުގައި ވަނީ، އިސްލާމީ ޢަޤީދާގެ އުޞޫލުތަކުގެ ތެރެއިން، ރަސޫލުންގެ ރިސާލަތުގެ ވާހަކައާއި، އާޚިރަތް ދުވަހުގެ ވާހަކައާއި، މިންވަރަށް އީމާންވުމާއި، ނަރަކައާއި، ސުވަރުގޭ ވާހަކައެވެ. އަދި ވޭތުވެދިޔަ އުންމަތްތަކުގެ މީހުންގެ ތެރެއިން، ރަސޫލުންގެ ރިސާލަތު ދޮގުކުރި މީހުންނަށް ދުނިޔެމަތީގައި ދެއްވި ގަދަފަދަ ޢުޤޫބާތުގެ ވާހަކައެވެ. ވުމާއެކު، މި ސޫރަތުގައި މި ވަނީ، ކީރިތި ޤުރްއާން ދޮގުކުރާ މީހުންނަށް ހުރި ގަދަފަދަ އިންޛާރާއި ވަޢީދެވެ. [50]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙުމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ޤިޔާމަތް ޤާއިމުވުމުގެ ވަގުތު ކައިރިވެއްޖެއެވެ. އަދި ހަނދު ދެފަޅިވެއްޖެއެވެ. ދަންނާށެވެ! ހަނދު ދެފަޅިވެގެންދިޔައީ، مُحَمَّدٌ r ރަސޫލުކަމައިގެން ފޮނުއްވުނު ދުވަސްވަރުގައެވެ. އެ ކަން އެ ގޮތަށް ހިނގީ، އެ ރަސޫލާއަށް ދެއްވުނު ރިސާލަތުގެ ތެދުކަމުގެ މައްޗަށް ދަލީލުކުރަނިވި ފައުޅުކަން ބޮޑު މުޢުޖިޒާތެއް ދެއްކެވުމަށް އެދި، رَسُولُ اللهِ rއަށް މުޝްރިކުން ދެންނެވުމުން، އެ ފަދަ މުޢުޖިޒާތެއް ދެއްކެވުމަށް އެދިވަޑައިގެން، އެ ސާހިބާކުރެއްވި ދުޢާފުޅަކާ ގުޅިގެންނެވެ. އަދި، رَسُولُ اللهِ r ދުޢާފުޅުކުރެއްވުމުން، ހަނދު ދެފަޅިއަށް ފަޅިކުރައްވައި، މުޝްރިކުން އެ އެދުނު ފަދަ މުޢުޖިޒާތެއް މައްކާގެ މީހުންނަށާ އަދި އެ ނޫން ރަށްރަށުގެ މީހުންނަށް ވެސް، اللهُ I ދެއްކެވިއެވެ.","[48]- مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر\r[49]- صَحِيحُ الْإِمَامِ مُسْلِمٍ\r[50]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(2) އަދި،  مُحَمَّدٌ  rއަށް ދެއްވުނު ރިސާލަތުގެ ތެދުކަމުގެ މައްޗަށް ދަލީލުކުރަނިވި ކޮންމެ ފަދަ މުޢުޖިޒާތެއް ފެނުނު ކަމުގައި ވިއަސް، ކާފިރުންގެ ގޮތަކީ، އެ ރަސޫލާގެ ދަޢުވަތު ދޮގުކޮށް، އީމާންކަމަށް ފުރަގަސްދީ، އެ ރަސޫލާ އެ ގެންނެވި މުޢުޖިޒާތަކީ އެބައިމީހުންނަށާ އަދި އެ ނޫން މީހުންނަށް ވެސް ފެންނަ ގޮތަށް ގެންނެވި ސިޙްރެއް ކަމުގައި ބުނުމެވެ. އަދި ސިޙްރުހާހޫރައަކީ ފިލައިދަނިވި ވަގުތީ އެއްޗެއް ކަމުގައި ބުނެ، މީސްތަކުން މަގުފުރެއްދުމެވެ. ވުމާއެކު، رَسُولُ اللهِ r ދުޢާފުޅުކުރެއްވުމުން، ހަނދު ދެ ފަޅިވެގެން ދިޔަތަން މައްކާގެ މީހުންނަށާއި އެ ނޫން އެތައް ބަޔަކަށް ފެނިގެން ދިއުމުން ވެސް، އެބައިމީހުންގެ ތެރެއިން ގިނަ ބަޔަކު އިޚްތިޔާރުކުރީ މަގުފުރެދުމެވެ.  އަދި، އެ ރަސޫލާގެ ދަޢުވަތު ދޮގުކޮށް، އެ ދަޢުވަތަށް ފުރަގަސްދިނުމެވެ. އިސްވެ ދިޔަ ދެ އާޔަތް ބާވައިލެއްވުނު ސަބަބު: اَلْإِمَامُ أَبُو دَاؤُودُ الطَّيَالِسِي  ރިވާކުރައްވައިފައި ވެއެވެ. އެއްފަހަރަކު، ކައު އިތުރު ރަސޫލާގެ އަރިހުގައި މުޢުޖިޒާތެއް ދެއްކެވުމަށް އެދި، މައްކާގެ މުޝްރިކުން ދެންނެވިއެވެ. ދެން، ހަމަ އެ ވަގުތުމެ، ހަނދު ދެފަޅިއަށް ފަޅިވެގެން ދިޔައެވެ. އަދި ހަނދު ދެފަޅިވެފައި ހުއްޓައި އެބައިމީހުންނަށް ފެނުނު ވެސް މެއެވެ. ނަމަވެސް، އެ ކަމާމެދު އެބައިމީހުން ބުނާންފެށީ، އެއީ، އެބައިމީހުންގެ ލޯ މައްޗަށް اِبْنُ أَبِي كَبْشَة ދެއްކެވި ޖާދޫއެއް ކަމަށެވެ. ދެން އެހެން ބުނުމަށް ފަހު، އެބައިމީހުން ބުންޏެވެ. ހަނދު ދެފަޅިވެފައި ވަނިކޮށް، ދަތުރުވެރީންނަށް ފެނުނުތޯ އެބައިމީހުންނާ ވެސް ސުވާލުކުރާށެވެ! އެހެނީ ހަމަކަށަވަރުން، އެންމެންނަށް ސިޙްރުހެއްދެވުމަކީ، مُحَمَّدُ بْنِ عَبْدِ اللهِއަށް ކުރެއްވޭނޭ ކަމެއް ނޫނެވެ. ދެން، ދަތުރުވެރީންނާ ސުވާލުކުރުމުން، އެބައިމީހުންނަށް ވެސް، ހަނދު ދެފަޅިވެގެން ދިޔަ މަންޒަރު ފެނުނު ވާހަކަ ބުނުމުން، މައްކާގެ މުޝްރިކުން ބުނީ،  مُحَمَّدُ بْنِ عَبْدِ اللهِ އެ ގެންނެވީ އެބައިމީހުންނަށާއި،  އެ ނޫން މީހުންނަށް ވެސް ފެންނަ ގޮތަށް ގެންނެވި ސިޙްރެއް ކަމުގައެވެ. އެހެންކަމުން، އެބައިމީހުންގެ އެ ވާހަކަތަކާ ގުޅޭގޮތުން މި ދެ އާޔަތް ބާވައިލެއްވުނު ކަމުގައި، ރިވާވެގެން ވެއެވެ. [51] ދަންނާށެވެ! اِبْنُ أَبِي كَبْشَة މި ނަމަކީ، މައްކާގެ މީހުން ކައު އިތުރު ރަސޫލާއަށް ކިޔައި އުޅުނު ނަމެކެވެ. އަދި ކައު އިތުރު ރަސޫލާއަށް އެ ނަން ކިޔުނީ، އެ ރަސޫލާގެ ކިރުމައިކަމަނާ، حَلِيمَة  السَّعْدِيَّةގެ ފިރިކަލުން اَلْحَارِثُގެ ލަޤަބެއް ކަމުގައި، أَبُو كَبْشَة މި ނަން ވާތީއެވެ. ވީމާ،  أَبُو كَبْشَةއަކީ، ކިރުގެ ގޮތުން، ކައު އިތުރު ރަސޫލާގެ ބައްޕާފުޅެކެވެ.","[51]- تَفْسِيرُ الْقُرْآنِ الْعَظِيمِ ِ لِلإِمَامِ الحَافِظِ ابْنِ كَثِير الدِّمِشْقِي"],["(3) އަދި، مُحَمَّدٌ r ގެންނެވި ރިސާލަތު ދޮގުކޮށް، އެ ކާފިރުން ތަބާވީ އެބައިމީހުންގެ ހަވާނަފްސުގެ އެދުންތަކާއެވެ. އަދި ހިދާޔަތުގެ ތެދުމަގު އިޚްތިޔާރުކުރުމުގެ ބަދަލުގައި އެބައިމީހުން އެ އިޚްތިޔާރުކުރީ، ނުބައިކަމަށް އަމުރުކުރާ ހަވާނަފްސު ދައްކާ ފުރެދުންތެރިކަމުގެ މަގެވެ. ދަންނާށެވެ! ކޮންމެ ކަމަކީ ވެސް، ނިމުމަކަށް ދާނޭ ކަމެކެވެ .ވީމާ، ކޮންމެ ކަމެއްމެ، އެއީ، ހެޔޮ ކަމެއް ކަމުގައި ވިއަސް ނުވަތަ ނުބައި ކަމެއް ކަމުގައި ވިއަސް، އެ ކަމެއް ކުޅަ މީހަކަށް، އެ ކަމަކާ އެކަށޭނަ ޖަޒާ ނުވަތަ ސަޒާ، ޤިޔާމަތް ޤައިމުވާ ދުވަހުން ދެއްވޭނެތެވެ. ދުނިޔޭގެ ދިރިއުޅުމުގައި، ހެޔޮ ކަންތައްތައްކުރާ ބަޔަކަށް އާޚިރަތުގައި ސުވަރުގޭގެ ނިޢުމަތް ދެއްވާނޭ ކަމާއި، ނުބައި ކަންތައްތައްކުރާ ބަޔަކަށް ނަރަކައިގެ ޢަޛާބު ދެއްވާނޭ ކަމާއި، މި ކަންކަމަކީ ކަނޑައެޅި ނިމިފައިވާ ކަންކަމެވެ.",""],["(4) އަދި ހަމަކަށަވަރުން، އިސްވެދިޔަ އުންމަތްތަކުގެ މީސްތަކުންގެ ގާތަށް، اللهُ I ފޮނުއްވި ރަސޫލުން ގެންނެވި ރިސާލަތު ދޮގުކޮށް، އެ ރިސާލަތަށް އިންކާރުކޮށް، އެ إِلٰهއަށް އުރެދި، ކާފިރުވި މީހުންގެ މައްޗަށް، އެ إِلٰهُ  ފޮނުއްވި ޢިބްރަތުން ފުރިގެންވާ ގަދަފަދަ ޢުޤޫބާތުގެ ވާހަކަ މައްކާގެ މުޝްރިކުންގެ ގާތަށް އައިސްފައިވާ ކަން ކަށަވަރެވެ. ވީމާ، އެ ވާހަކަތަކުން މައްކާގެ މުޝްރިކުން ޢިބްރަތް ޙާޞިލުކޮށް، އެބައިމީހުންގެ ކިބައިގައިހުރި ކުފުރުވެރިކަމާއި، ދެކޮޅުވެރިކަން ދޫކޮށް، مُحَمَّدٌ r ގެންނެވި ރިސާލަތު ތެދުކޮށް ޤަބޫލުކުރުމަށް ފުދެނިވި ޢިބްރަތުން ފުރިގެންވާ ނަސޭހަތް އެ ވާހަކަތަކުގައި ވެއެވެ.",""],["(5)     اللهُ Iގެ ޙަޟްރަތުން އައިސްފައި މިވާ ކީރިތި ޤުރްއާނަކީ، ބިރުވެތިވާ ބަޔަކަށް ޓަކައި ހުރި ފައުޅުވެ ބަޔާންވެގެންވާ ދަލީލުތަކާއި، ޙިކްމަތާއި، ނަސޭހަތާއި، ޢިބްރަތުން ފުރިގެންވާ ފޮތެކެވެ. ނަމަވެސް، އެ ފޮތުގައިވާ އަމުރުފުޅުތަކާއި، ނަހީތަކަށް ޢަމަލުނުކޮށް، އެ ފޮތުގައިވާ ޙުކުމްތަކަށް ފުރަގަސްދީ، އެ ފޮތް ދޮގުކޮށް އިންކާރުކުރާ ބަޔަކަށް ކިތަންމެ ގިނަ ނަސޭހަތެއް ދެވުނުކަމުގައި ވިއަސް އަދި ކިތަންމެ ގިނަ އިންޛާރުތަކެއް ކުރެވުނުކަމުގައި ވިއަސް، އެ އިން ކަމަކުން އެއްވެސް ފައިދާއެއް އެބައިމީހުންނަކަށް ނުކުރާނެތެވެ. މި ކަމަށް އިޝާރާތްކުރައްވައި، اللهُ I ވަޙީކުރެއްވިއެވެ. [52] މާނައީ: [އެ މުޝްރިކުންގެ ގާތަށް ކޮންމެ ފަދަ ދަލީލެއް އަޔަސް އަދި ނަސޭހަތާއި، އިބްރަތުން ފުރިގެންވާ ކިތަންމެ ގިނަ ފިލާވަޅުތަކެއް ފެނުނު ކަމުގައި ވިއަސް، އެބައިމީހުންނަށް ވޭންދެނިވި ޢަޛާބެއް ފެނިއްޖައުމަށް ދާނދެން، އީމާންވާނޭ ބަޔަކު ކަމުގައި އެބައިމީހުން ނުވެތެވެ. އެ ވަގުތު އީމާންވާނެތެވެ. ނަމަވެސް، އެ ވަގުތު އީމާންވުމުން އެބައިމީހުންނަކަށް އެއްވެސް ފައިދާއެއް ނުކުރާނެތެވެ.]","[52]- سُورَةُ يُونُس اَلْآيَة رَقْم : 97"],["(6) އޭ ރަސޫލާއެވެ! ފަހެ، ކާފިރުންގެ ކަންތައްތައް ހުރީ ބަޔާންވެދިޔަ ފަދައިން ކަމަށް ވުމާ އެކު، އިބަ ރަސޫލާ އެބައިމީހުންނާ ވަކިވެވަޑައިގަންނަވާށެވެ! އަދި ޤިޔާމަތް ދުވަސް އައުމުގެ އިންތިޒާރުގައި ހުންނަވާށެވެ! އެހެނީ، އެ ދުވަހަކީ، އުރެދުންތެރީންނާއި، ކާފިރުންނަށް އެންމެ ބިރުވެރިކަން ބޮޑު ދުވަހެވެ. އަދި  އެ ދުވަހަކީ، އެންމެހައި ނުރުހެވޭ ކަންތައްތަކާއި، ޚިޔާލަށް ވެސް ނުގެނެވޭ ފަދަ ބޮޑު ބިރުވެރިކަމާއި، ނާމާންކަމުން ފުރިގެންވާ މަޙްޝަރުގެ މައިދާނަށް ދިއުމަށް، މީސްތަކުންނަށް ގޮވައިލާ މީހާ ގޮވައިލާ ދުވަހެވެ. މިއަދަކީ، ޙިސާބުބެއްލެވި ހެޔޮ ޖަޒާގެ ޙައްޤުވެރީންނަށް ހެޔޮ ޖަޒާ އަދި ސަޒާގެ ޙައްޤުވެރީންނަށް ސަޒާ ދެއްވޭނޭ ދުވަހެވެ.",""],["(7) ކާފިރުންނަށް އެ ދުވަހު ކުރިމަތިވާނޭ ދެރަކަމާއި، ނިކަމެތިކަމާއި، ނާމާންކަމާއި، ބިރުވެރިކަމުގެ ބޮޑުކަމުން، އެބައިމީހުންގެ ބެލުންތައް ތިރިވެ އިސްދަށަށްޖެހިގެންވާ ޙާލު، ކަށްވަޅުތަކުން އެބައިމީހުން އަވަސްއަވަހަށް ނުކުންނާނީ ބިމަށް ފެތުރިގަންނަ ގޮއްފުޅަނގިތަކެއް ފަދައިންނެވެ. އެއީ، ޙިސާބުބެއްލެވި އެ މީހަކަށް ލިބުން ޙައްޤު ޖަޒާ ލިބިގަތުމަށް ޓަކައި، މަޙްޝަރުގެ މައިދާނަށް ދިއުމަށެވެ.",""],["(8) ކަށްވަޅުތަކުން ނުކުމެ މަޙްޝަރުގެ މައިދާނަށް ދިއުމަށް މީސްތަކުންނަށް ގޮވައިލެއްވުމުން، އެންމެހައި މީސްތަކުން އަވަސްވެގަންނާނީ، އެ އަޑާ ދިމާއަށް ދިޔުމަށެވެ. އެ ހިނދު ކާފިރުން ބުނާނެތެވެ. މިއަދަކީ، ހައުދަހައިވާ ބިރުވެރިކަން ބޮޑު، އެހައިމެ ދަތި އުނދަގޫ ދުވަހެކެވެ.",""],["(9) އޭ ރަސޫލާއެވެ! އިބަ ރަސޫލާގެ ޤައުމުގެ މީހުންނަށްވުރެން މާ ކުރީގައި އުޅުނު ބަޔަކު ކަމުގައިވާ، نُوحُ uގެ ޤައުމުގެ މީހުން ވެސް ވަނީ، އެބައިމީހުންގެ ގާތަށް، الله I  ފޮނުއްވި، އެ إِلٰهُގެ އަޅާ އަދި ރަސޫލާ نُوحُ u ގެންނެވި ރިސާލަތު ދޮގުކޮށްފައެވެ. އަދި، އެ ރަސޫލާގެ ޤައުމުގެ ކާފިރުން ވެސް، އެ ރަސޫލާއާމެދު ބުނެ އުޅުނީ، އެ ރަސޫލާއީ މޮޔަ ބޭފުޅަކު ކަމުގައެވެ. އަދި އެބައިމީހުން ވެސް ވަނީ، އެ ރަސޫލާ ދެއްވި ދީނުގެ ދަޢުވަތު ހުއްޓުވުމަށް ޓަކައި، އެ ރަސޫލާއަށް ހަޑިހުތުރު އެއްޗެތި ގޮވައި، ނުހަނު ބޮޑަށް ދަތިކޮށް އުނދަގޫކޮށް، ފާޑުފާޑުގެ ދުއްތުރާތައްދީ، ދީނުގެ ދަޢުވަތު ދެއްވުން ހުއްޓަވައި ނުލައްވައިފި ނަމަ، އެ ރަސޫލާ އަވަހާރަކޮށްލާނޭ ކަމަށް ބުނެ ބިރުދައްކައިފައެވެ.",""],["(01) ފަހެ، نُوحُ uގެ ޤައުމުގެ ކާފިރުން، އެ ރަސޫލާއަށް އުނދަގޫކޮށް އަނިޔާކުރުމުގައި ހައްދުފަނަޅައި ދިޔުމުން، ނަޞްރުދެއްވުމަށް އެދިވަޑައިގެން، އެ ރަސޫލާގެ ވެރި إِلٰهއަށް ދުޢާކުރައްވައި، އެ ރަސޫލާ ދެންނެވިއެވެ. އިބަ إِلٰهُގެ ދީން ދޮގުކޮށް އުރެދި ކާފިރުވި މީހުންނާ ދެކޮޅަށް ނުކުމެ އެބައިމީހުންގެ މައްޗަށް ގަދަވެގަނެވޭ ފަދަ އެއްވެސް ބާރެއް މި އަޅާގެ ކިބައިގައި ނެތުމުގެ ސަބަބުން، މި އަޅާ މި ވަނީ ދެރަކުރެވި ބަލިކުރެވިފައި ކަން ކަށަވަރެވެ. ވީމާ، އެބައިމީހުންގެ ކިބައިގައި ހުރި ކުފުރުވެރިކަމަށް ޓަކައި، އިބަ إِلٰهُގެ ޙަޟްރަތުން އެބައިމީހުންގެ މައްޗަށް ޢުޤޫބާތެއް ފޮނުއްވައި މި އަޅާއަށް ނަޞްރުދެއްވާނދޭވެ!",""],["(11) ފަހެ، نُوحُ u ކުރެއްވި ދުޢާފުޅު އިޖާބަކުރައްވައި، اللهُ I  އުޑުގެ ދޮރުތައް ހުޅުއްވައި، ނުހަނު ބޯކޮށް އޮހިގަންނަ ފެނެއްގެ ގޮތުގައި، އެބައިމީހުންގެ މައްޗަށް ވާރޭ ފޮނުއްވިއެވެ. ދަންނާށެވެ! އެ ފެން ވެހުނީ ވާރޭ ވިލާގަނޑަކުން ނޫނެވެ. އެހެނީ، އެ ދުވަހު، އެއްވެސް ވާރޭ ވިލާގަނޑެއް އުޑުމަތީގައި ނެތްކަމަށް ވާރިދުވެފައިވެއެވެ. [53]","[53]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي"],["(21) އަދި، اللهُ Iގެ އަމުރުފުޅަށް ބިންގަނޑު ފަޅަފަޅައިގެން ގޮސް، ނުހަނު ގިނައިން ފެން އަރައަރައި ހުރި އާރުތައް ބިމުގެ ހުރިހައި ހިސާބަކަށް ފެތުރުނެވެ. އަދި އުޑުން ވެހުނު ފެނާ އެއްވަރަށް ބިމުން ވެސް ފެން އަރައި، އެ ދެ ފެން އެކުވެ، ބިމުގައި ފެންގަނޑު ބޮޑުވެ، اللهُ I  ނިޔާކުރެއްވި ގޮތުގެ މަތީން، ކާފިރުންގެ އެންމެން އެ ފެންގަނޑުގައި ޣަރަޤުވެ، ހަލާކުވެ، ނެތިދިޔައެވެ. އެއީ، اللهُ Iއަށް އުރެދި ކާފިރުވެ، نُوحُ u ގެންނެވި ރިސާލަތު ދޮގުކުރުމުން އެބައިމީހުންނަށް ދުނިޔެމަތީގައި ދެއްވުނު ސަޒާއެވެ. [54]","[54]- اَلْجَامِعُ لِأَحْكَامِ الْقُرْآنِ لِلْإِمامِ الْقُرْطُبِي وَتَفْسِيرُ الْقُرْآنِ الْعَظِيمِ لِلإِمَامِ الْحَافِظِ ابْنِ كَثِير الدِّمِشْقِي"],["(31) އަދި ފިލާތަކަކަށް މޮހޮރު ޖަހައިގެން، ނުހަނު ވަރުގަދައަށް ބަނދެވިފައިވާ ނަވެއްގައި އުފުއްލައްވައި، نُوحُ uއާއި، އެ ރަސޫލާއަށް އީމާންވި މީހުން، اللهُ I ސަލާމަތްކުރެއްވިއެވެ.ޝައްކެއްނެތެވެ! އެ ނައުކޮޅަކީ، اللهُ Iގެ އަމުރުފުޅަށް، އެ إِلٰهُގެ އެންގެވުމާ އެއްގޮތަށް، نُوحُ u ބެންނެވި ނައުކޮޅެކެވެ.",""],["(41) އަދި އެ ނައުކޮޅު ދުވަމުން ދިޔައީ، الله Iގެ ބައްލަވައިވޮޑިގަތުމާ އެކު އެ إِلٰهُގެ އަމުރުފުޅުގެ ދަށުންނެވެ. އެހެންކަމުން، އެ ނައުކޮޅާއި، އެ ނައުކޮޅުގައި ތިބިހައި ބަޔަކާއި، އޭގައި ވީހައި އެއްޗަކަށް ވެސް ފުރިހަމަ ރައްކައުތެރިކަމާއި، އަމާންކަން ލިބުނެވެ. އަދި، نُوحُ u ގެންނެވި ރިސާލަތު ދޮގުކުރި މީހުންނަށް، اللهُ I  ދެއްވި ސަޒާއެއްގެ ގޮތުން، އެ ޠޫފާނުގައި އެ އެންމެން ހަލާކުކުރައްވައި ނެތިކުރެއްވިއެވެ. އެހެންކަމުން، އެ ޙާދިޘާ ވެގެން ދިޔައީ، نُوحُ u  ގެންނެވި ރިސާލަތު ދޮގުކުޅަ ކާފިރުންގެ މައްޗަށް އެ ރަސޫލާއަށް ދެއްވުނު ނަޞްރެއް ކަމުގައެވެ.",""],["(51) އަދި ހަމަކަށަވަރުން، نُوحُ uއާއި، އެ ރަސޫލާގެ ޤައުމުގެ ކާފިރުންނާމެދު، ކަންތައް ހިނގައިދިޔަ ގޮތުގެ ވާހަކައިގައި، اللهُ Iގެ އެއްކައުވަންތަކަމާއި، މަތިވެރިވަންތަކަމާއި، ކަށަކުޅަދުންވަންތަކަމުގެ މައްޗަށް ހެކިދެނިވި ފައުޅުކަން ބޮޑު ދަލީލެއް، އެބައިމީހުންގެ ފަހުން އަންނާނޭހައި ބަޔަކަށް ޓަކައި، އެ إِلٰهُ  ލެއްވިއެވެ. ވީމާ، نُوحُ uގެ ޤައުމުގެ ކާފިރުންނާމެދު ކަންތައް ހިނގައިދިޔަ ގޮތާމެދު ވިސްނައި ފިކުރުކޮށް، އެ ކަމުން ނަސޭހަތާއި ޢިބްރަތްލިބިގަނެ، مُحَمَّدٌ r ގެންނެވި ރިސާލަތު ތެދުކޮށް، الله Iއަށް އީމާންވާނޭ މީހަކު އެބަވޭހެއްޔެވެ؟",""],["(61) ފަހެ، ބިންމަތީގައި ޝިރްކުކުރެވޭން ފެށުމަށް ފަހު، މީސްތަކުންގެ ގާތަށް، اللهُ I  ފޮނުއްވި އެންމެ ފުރަތަމަ ރަސޫލަކީ، نُوحُ u އެވެ. އެ ރަސޫލާ ގެންނެވި ރިސާލަތު ދޮގުކޮށް، އެ إِلٰهُގެ ދީނާ ދެކޮޅަށް ހަނގުރާމަކުރި ކާފިރުންގެ ކަންތައް ނިމިދިއައީ ކޮންފަދައަކުން އަދި ކިހައި ބިރުވެރި ގޮތަކަށްހެއްޔެވެ؟ ޝައްކެއްނެތެވެ. ޠޫފާން އައިސް ފެންގަނޑު ބޮޑުވެ، نُوحُ uގެ ޤައުމުގެ ކާފިރުން، އެ ފަދަ ބިރުވެރި ގޮތަކަށް ޣަރަޤުވެ ހަލާކުވެ ނިމިދިޔައެވެ. އެއީ، އެ ރަސޫލާ މެދުވެރިކުރައްވައި، އެބައިމީހުންގެ ގާތަށް، އެ إِلٰهُ ފޮނުއްވި ބިރުވެރިކަމުން ފުރިގެންވާ އިންޛާރުގެ ބަސްފުޅުތަކުން ޢިބްރަތް ޙާޞިލުނުކޮށް، އެ إِلٰهއަށް ކާފިރުވުމުގެ ސަބަބުންނެވެ. ފަހެ، އެބައިމީހުން ނިމިދިޔަ ބިރުވެރި ގޮތުގެ ވާހަކައިން ޢިބްރަތް ލިބިގަންނާނޭ މީހަކު އެބަވޭހެއްޔެވެ؟ އަދި، نوح uއަށް ފަހު، އެ إِلٰهُ ފޮނުއްވި ރަސޫލުންގެ ރިސާލަތު ދޮގުކޮށް ކާފިރުވި މީހުންނަށް ދެއްވުނީ ކިހައި ގަދަފަދަ ޢުޤޫބާތްތަކެއްހެއްޔެވެ؟ އަދި އެ އެންމެންގެ ކަންތައްތައް ވެސް ނިމިދިޔައީ ކޮންފަދައަކުން އަދި ކިހައި ބިރުވެރި ގޮތަކަށްހެއްޔެވެ؟ ފަހެ، ތިމަން إِلٰهُ ފޮނުއްވި ޢަޛާބާއި، ތިމަން إِلٰهُގެ އިންޛާރުތައްވީ ކޮންފަދައަކުންހެއްޔެވެ؟",""],["(71) އަދި ހަމަކަށަވަރުން، ކިޔެވުމަށާއި ދަސްކުރުމަށާ އަދި އެ ފޮތުގައިވާ ގޮތަށް، ޢަމަލުކުރުމަށް ނުހަނު ފަސޭހަ ފޮތެއް ކަމުގައި، ތިމަން إِلٰهُ، ކީރިތި ޤުރްއާން ލެއްވީމެވެ. ފަހެ، އެ ފޮތުގައިވާ ނަސޭހަތާއި އިރްޝާދުން ޢިބްރަތްލިބިގަނެ، އެ ފޮތުގައިވާ އިންޛާރުގެ ބަސްފުޅުތަކާމެދު ވިސްނައި ފިކުރުކޮށް، އެ ފޮތުން ފައިދާ ލިބިގަންނަ މީހަކު އެބަވޭހެއްޔެވެ؟ ދަންނާށެވެ! ގިނަގިނައިން ޤުރްއާން ކިޔެވުމާއި، ދަސްކުރުމާއި، ޤުރްއާން ކިޔަވައިދިނުމާއި، އެ ފޮތުގައިވާ ގޮތަށް އުޅުމުގެ މުހިއްމުކަމުގެ މައްޗަށް މި އާޔަތުގައި އިޝާރާތްކުރައްވައިފައި ވެއެވެ. އެހެނީ، ދުނިޔެއާއި އާޚިރަތުގައި މީސްތަކުންގެ ކަންތައްތައް ރަނގަޅުވެ އިޞްލާޙުވާނީ، ކީރިތި ޤުރްއާނުގައިވާ ގޮތަށް މީސްތަކުން ޢަމަލުކުރުމުންނެވެ. [55]","[55]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(81) ޢާދު ބާގައިގެ މީހުން ވެސް ވަނީ، އެބައިމީހުންގެ ގާތަށް، اللهُ I ފޮނުއްވި ރަސޫލާ، هُودُ u ގެންނެވި ރިސާލަތު ދޮގުކޮށްފައެވެ. ފަހެ، އެ ކަމުގެ ސަބަބުން، އެ إِلٰهُ  އެބައިމީހުންނަށް ނުހަނު ގަދަފަދަ ޢުޤޫބާތްދެއްވިއެވެ. އަދި އެ ބައިމީހުންނަށް، އެ إِلٰهُ  ދެއްވި ޢުޤޫބާތަކީ، އެ ފަދަ ކޮންމެ ބަޔަކަށް ޓަކައި ހުރި، އިންޛާރެއް ކަމުގައި ވެސް ލެއްވިއެވެ. ފަހެ، هُودُ uގެ ޤައުމުގެ ކާފިރުން، އެ ރަސޫލާގެ ރިސާލަތު ދޮގުކޮށް އިންކާރުކުރުމުން، އެ إِلٰهُގެ ޢުޤޫބާތް އައިސް އެބައިމީހުންނާ ކުރިމަތިވެ، އެ ޢުޤޫބާތުގައި އެބައިމީހުން ހަލާކުވެ ނިމިދިޔައީ ކިހިނަކުން ކަމާމެދު ވިސްނައި ފިކުރުކޮށް، އެ ކަމުން ޢިބްރަތްލިބިގަތުން، މައްކާގެ މުޝްރިކުންނާ އަދި އެ ނޫން އެންމެހައި ކާފިރުތަކުންގެ މައްޗަށް ވެސް ހުއްޓެވެ. އެހެނީ، އެބައިމީހުންގެ މައްޗަށް ފޮނުއްވުނު ޢުޤޫބާތަކީ، اللهُ I ފޮނުއްވާ ރަސޫލުން ގެންނަވާ ރިސާލަތު ދޮގުކޮށް، ކާފިރުވާ ކޮންމެ ބަޔަކަށް ޓަކައި ހުރި ގަދަފަދަ އިންޛާރެކެވެ.",""],["(91) ހަމަކަށަވަރުން، ނުބައިކަމާއި ސުންޕާކަން އައިސް ކުރިމަތިވި ދުވަހެއްގައި، هُودُ uގެ ޤައުމުގެ އެންމެހައި ކާފިރުން މަރުވެ، ހަލާކުވެ، ނިމިދިޔައެވެ. އެއީ، ހަތް ރެއާއި އަށް ދުވަސް ވާނދެން، ނުހަނު ބާރަށް ޖެހުނު އަދި އެހައިމެ ފިނިކަންގަދަ ވައެއް، اللهُ I އެބައިމީހުންގެ މައްޗަށް ފޮނުއްވުމުންނެވެ.",""],["(02) اللهُ   I،  އެބައިމީހުންގެ މައްޗަށް ފޮނުއްވި ވަޔަކީ، މީސްތަކުން ތިބިތަނުން ލުހެލަނިވި ގަދަފަދަ ވައެކެވެ. އަދި އެ ވައި އައިސް ޖެހުމުން، هُودُ uގެ ޤައުމުގެ އެންމެހައި ކާފިރުންގެ ފައިތިލަތައް ބިމުން ލުހެވި، އުފުލައިލެވި، އެކޮޅުކޮޅުންޖެހި، އެބައިމީހުންގެ ކަނދުރާތައް ބިނދި، ކަނދުރާތަކުން ބޯތައް ވަކިވިއެވެ. އެހެންކަމުން، މުލުންލުހެވި، ބިންމައްޗަށް ވެއްޓިފައިވާ ކަދުރު ރުއްތަކެއް ފަދައިން އެބައިމީހުން ވެގެންދިޔައެވެ.",""],["(12) ފަހެ، اللهُ I ފޮނުއްވި ރަސޫލާ، هُودُ u ގެންނެވި ރިސާލަތު ދޮގުކޮށް، އެ إِلٰهގެ ދީނާ ދެކޮޅަށް ހަނގުރާމަކުރި ކާފިރުންގެ ގާތަށް، ނުހަނު ބޮޑު ބިރުވެރިކަމުން ފުރިގެންވާ އިންޛާރުގެ ބަސްފުޅުތައް، އެ ރަސޫލާ މެދުވެރިކުރައްވައި، އެ إِلٰهُ ފޮނުއްވިއެވެ. ނަމަވެސް، އެ އިންޛާރުގެ ބަސްފުޅުތަކުން ޢިބްރަތްލިބިނުގަނެ، ކާފިރުވި މީހުންގެ މައްޗަށް، اللهُ I ގަދަފަދަ ޢުޤޫބާތް ފޮނުއްވުމުން، އެބައިމީހުންގެ ކަންތައް ނިމިދިޔައީ ކޮންފަދައަކުން އަދި ކިހައި ބިރުވެރި ގޮތަކަށްހެއްޔެވެ؟ އޭ މައްކާގެ މުޝްރިކުންނޭވެ!  هُودُ uގެ ޤައުމުގެ މީހުންގެ ތެރެއިން، اللهُ Iއަށް އުރެދި ކާފިރުވި މީހުންގެ މައްޗަށް، އެ إِلٰهُ ފޮނުއްވި ޢިބްރަތުން ފުރިގެންވާ ގަދަފަދަ ޢުޤޫބާތުގެ ވާހަކަތަކުން ނަސޭހަތް ލިބިގަނެ ކާފިރުކަމާއި ދެކޮޅުވެރިކަން ދޫކޮށްލާށެވެ! އަދި އެ ނޫން އެހެނިހެން ޤައުމުތަކުގެ ކާފިރުންގެ މައްޗަށް ފޮނުއްވި ގަދަފަދަ ޢުޤޫބާތުގެ ވާހަކަތަކުން ވެސް ނަސޭހަތްލިބިގަނެ، ތިޔަބައިމީހުންގެ ގާތަށް، އެ إِلٰهُ ފޮނުއްވި ރަސޫލާ  مُحَمَّدٌ r ދެއްވާ ބިރުވެރި ޚަބަރުތަކާއި، ވިދާޅުވާ އިންޛާރުގެ ބަސްފުޅުތަކަކީ، ތެދު ޙަޤީޤަތެއް ކަން ޤަބޫލުކޮށް، ކާފިރުކަމާއި ދެކޮޅުވެރިކަން ދޫކޮށްލާށެވެ! އަދި ތިޔަބައިމީހުންގެ ކުރީން އުޅުނު ކާފިރުންގެ ކަންތައްތައް ވެސް ނިމިދިޔައީ ކޮންފަދައަކުން އަދި ކިހައި ބިރުވެރި ގޮތަކަށްހެއްޔެވެ؟ ފަހެ، ތިމަން إِلٰهُ  ފޮނުއްވި ޢަޛާބާއި، ތިމަން إِلٰهُގެ އިންޛާރުތައް ވީ ކޮންފަދައަކުންހެއްޔެވެ؟ [56]","[56]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(22) އަދި ހަމަކަށަވަރުން، ކިޔެވުމަށާއި ދަސްކުރުމަށާ އަދި އެ ފޮތުގައިވާ ގޮތަށް ޢަމަލުކުރުމަށް ނުހަނު ފަސޭހަ ފޮތެއް ކަމުގައި، ކީރިތި ޤުރްއާން، ތިމަން إِلٰهُ ލެއްވީމެވެ. ފަހެ، އެ ފޮތުގައިވާ ނަސޭހަތާއި އިރްޝާދުން ޢިބްރަތްލިބިގަނެ، އެ ފޮތުގައިވާ އިންޛާރުގެ ބަސްފުޅުތަކާމެދު ވިސްނައި ފިކުރުކޮށް، އެ ފޮތުން ފައިދާ ލިބިގަންނަ މީހަކު އެބަވޭހެއްޔެވެ؟",""],["(32) ޘަމޫދު ބާގައިގެ މީހުން ވެސް، އެބައިމީހުންގެ ގާތަށް، اللهُ I ފޮނުއްވި ރަސޫލާ، صَالِحُ u ގެންނެވި ރިސާލަތާއި، ދެއްކެވި މުޢުޖިޒާތްތަކާއި، ވިދާޅުވި އިންޛާރުގެ ބަސްފުޅުތައް ދޮގުކުޅައެވެ.",""],["(42) ފަހެ، ޘަމޫދު ބާގައިގެ މީހުންގެ ގާތަށް، صَالِحُ u ރަސޫލުކަމައިގެން ވަޑައިގެންނެވުމުން އެބައިމީހުން ބުންޏެވެ. ތިމަންމެން މި ތިބަ ގިނަ މީހުން ތަބާވާންވީ، ތިމަންމެންގެ ކިބައިގައި ނެތް އިތުރު އެއްވެސް ޚާއްޞަ ކަމެއް ލިބިފައި ނުވާ، ތިމަންމެން ކަހަލަ އެންމެ އާދަމުގެ ދަރިޔަކާހެއްޔެވެ؟ ތިމަންމެން މި ތިބަ ގިނަ މީހުން، ތިމަންމެން ކަހަލަ އެންމެ އާދަމުގެ ދަރިއަކާ ތަބާވާ ނަމަ، ހަމަކަށަވަރުން، ތިމަންމެން ވާހުށީ، ޙައްޤުން އެއްކިބާވެ، މަގުފުރެދިފައިވާ ބަޔަކު ކަމުގައި ކަން ކަށަވަރެވެ. އަދި ތިމަންމެން ވާހުށީ މޮޔަކަމެއްގެ ތެރޭގައި ކަން ވެސް ކަށަވަރެވެ.",""],["(52) އަހުރެމެން އެންމެން ތިއްބައި، އަހުރެމެންގެ ތެރެއިން ނަބީކަމަށް އޭނާ ޚާއްޞަކުރެއްވި، އޭނާގެ މައްޗަށް ވަޙީ ބާވައިލެއްވުނީހެއްޔެވެ؟ ޙަޤީޤަތަށް ބަލާ ނަމަ، އޭނާއަކީ ނުބައި ކަންތައްތަކަށް އަރައިގަތުން ގިނަ، ބުނާ ބަހުގައި ދޮގުވެރި، ބޮޑާ މީހެކެވެ. ޝައްކެއްނެތެވެ. صَالِحُ uއަކީ، އެބައިމީހުން އެ ބުނި ކަހަލަ އިންސާނެއް ނޫނެވެ! އެ ރަސޫލާއަކީ، ހަމަކަށަވަރުން ވެސް ތެދުވެރި ނަބިއްޔެކެވެ. އަދި ކިއެއްތަ! ނުބައި ކަންތައްތަކަށް އަރައިގަތުން ގިނަ، ބުނާ ބަހުގައި ދޮގުވެރި، ބޮޑާ ބަޔަކީ ހަމަ އެ ކާފިރުންނެވެ. [57]","[57]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(62) ދޮގުވެރިކަން ބޮޑު، ފާފަތަކަށް އަރައިގަތުން ގިނަ ޘަމޫދު ބާގައިގެ ކާފިރުންގެ މައްޗަށް، اللهُ  I ދުނިޔޭގައި ފޮނުއްވާ ޢަޛާބުގައި އެބައިމީހުން ހަލާކުވެ ނެތިދިޔައެވެ. އެއަށްފަހު، އެ ފަދަ މީހުންނަށް އާޚިރަތުގައި، اللهُ  I ދެއްވާ ޢަޛާބު އެބައިމީހުންނަށް ވެސް ލިބޭން ފެށުމުން، ދޮގުވެރިކަން ބޮޑު އަދި ނުބައި ކަންތައްތަކަށް އަރައިގަތުން ގިނަ ބޮޑާ މީހަކީ ކާކުކަމާ އަދި ކޮން ބަޔަކު ކަން އެ ކާފިރުންނަށް ނިކަންހުރެ އެނގޭނެތެވެ.",""],["(72) ހަމަކަށަވަރުން، އެ ކާފިރުންނަކީ، اللهُ I ފޮނުއްވި ދީން ޤަބޫލުކުރާނޭ ބަޔަކުތޯ ނުވަތަ ނޫންތޯ ބައްލަވައި، އެބައިމީހުން އިމްތިޙާނުކުރެއްވުމަށް ޓަކައި، އެބައިމީހުން އެދުނު ފަދައިން، ފަރުބަދައެއްގެ ހިލަގަނޑަކުން، އަންހެން ޖަމަލެއް، اللهُ I  ނެރުއްވާނެތެވެ. އޭ صَالِحُ uއެވެ! اللهُ I  އެ ޖަމަލު ނެރުއްވުމުން،  އެ ޖަމަލާމެދު އެ ކާފިރުން ކަންތައްކުރާގޮތް ބައްލަވާން، އިބަ ރަސޫލާ ހުންނަވާށެވެ! އަދި، އެ ޖަމަލާމެދު އެބައިމީހުން ކަންތައްކުރާ ގޮތުގެ ސަބަބުން، އެބައިމީހުންގެ މައްޗަށް ފޮނުއްވޭނޭ ޢުޤޫބާތަށް، އިބަ ރަސޫލާ އިންތިޒާރުކުރައްވާށެވެ! އަދި ދީނަށް ފުރައްސާރަކޮށް މަލާމާތްކޮށް، އިބަ ރަސޫލާއަށް އެބައިމީހުން އެ ކުރާ އުނދަގޫތަކާއި ދުއްތުރާތަކަށް ކެތްތެރިވެވަޑައިގަންނަވައި، އެ ބައިމީހުންގެ މައްޗަށް ފޮނުއްވޭ ޢުޤޫބާތް އައިސް ކުރިމަތި ވެއްޖައުމަށް ދާނދެން، ދީނުގެ ދަޢުވަތު ދެއްވުމައިގެން ކުރިއަށް ވަޑައިގަންނަވާށެވެ!",""],["(82) އަދި، اللهُ I ވަޙީކުރެއްވިއެވެ. އޭ صَالِحُ uއެވެ! އިބަ ރަސޫލާގެ ޤައުމުގެ މީހުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުންނާއި، ތިޔަބައިމީހުންގެ ގެރިބަކަރި ޖަމަލުތަކަށް ބޭނުންވާ ފެން ނަގައި އުޅޭ ވަޅުގެ ފެން ވަނީ ބެއްސެވިފައެވެ. އެއީ، ތިޔަބައިމީހުންގެ އެދުމުގެ މަތީން ފަރުބަދައެއްގެ ހިލަގަނޑަކުން، اللهُ I ނެރުއްވި އަންހެން ޖަމަލަށް އެއް ދުވަހެވެ. އަދި ތިޔަބައިމީހުންނާއި ތިޔަބައިމީހުންގެ ޖަނަވާރުތަކަށް އެއް ދުވަހެވެ. ވީމާ، ތިޔަބައިމީހުންނާއި ތިޔަބައިމީހުންގެ ޖަނަވާރުތަކަށް ޚާއްޞަކުރެވިފައިވާ ދުވަހު، އެ ވަޅުގެ ކައިރިއަށް އެ ޖަމަލު  ނުދާނެތެވެ. އަދި އެ ޖަމަލަށް ޚާއްޞަކުރެވިފައިވާ ދުވަހު، ތިޔަބައިމީހުންނާއި ތިޔަބައިމީހުންގެ ޖަނަވާރުތަކަށް ބޭނުންވާ ފެން އެ ވަޅުން ނަގައިގެން ނުވާނެއެވެ. އަދި ދެ ފަރާތުން ކުރެ އެއްވެސް ފަރާތެއް، މި ނިންމެވުމާ ޚިލާފުވެގެން ވެސް ނުވާނެއެވެ.",""],["(92) ނަމަވެސް، އެ ނިންމެވުމާ އެބައިމީހުން ޚިލާފުވެ، ދެކޮޅުވެރިވެ، އެބައިމީހުންގެ ތެރޭގައި އުޅުނު، ކާފިރުކަމާއި އަބާއްޖަވެރިކަމުގައި އެންމެ ކުރިއަރައި ހުރި މީހާ، قَدَّارُ بْنِ سَالِفއަށް ގޮވައި، އެ ޖަމަލު ކަތިލައި ދިނުމަށް، އޭނާގެ ކިބައިން އެބައިމީހުން އެދުނެވެ. ދެން، އެބައިމީހުން އެ އެދުނު ގޮތުގެ މަތީން، އޭނާ އެ ޖަމަލު ހިފެހެއްޓިއެވެ. އަދި ކަނޑީން ޖަހައި އޭތި މަރައިލިއެވެ.",""],["(03) ފަހެ، اللهُ I ފޮނުއްވި ރަސޫލާ، صَالِحُ u ގެންނެވި ރިސާލަތު ދޮގުކޮށް، އެބައިމީހުންނަށް ދެއްކެވި މުޢުޖިޒާތެއްގެ ގޮތުގައި، ފަރުބަދައެއްގެ ހިލަގަނޑަކުން، އެ إِلٰهُ ނެރުއްވި އަންހެން ޖަމަލު މަރައިލައި، އެ إِلٰهُގެ ދީނާ ދެކޮޅަށް އެބައިމީހުން ހަނގުރާމަކުރިއެވެ. ވީމާ، އެ ކާފިރުންގެ މައްޗަށް، އެ إِلٰهُ  ފޮނުއްވި ބިރުވެރިކަމުން ފުރިގެންވާ އިންޛާރުގެ ބަސްފުޅުތަކާއި، صَالِحُ u ދެއްވި ނަސޭހަތުގެ ބަސްފުޅުތަކުން ޢިބްރަތްލިބިނުގަނެ، صَالِحُ u ގެންނެވި ރިސާލަތު ދޮގުކޮށް ކާފިރުވި މީހުންގެ ކަންތައް ނިމިދިޔައީ ކޮންފަދަޔަކުން އަދި ކިހައި ބިރުވެރި ގޮތަކަށްހެއްޔެވެ؟ އޭ މައްކާގެ މުޝްރިކުންނޭވެ! اللهُ Iއަށް އުރެދި ކާފިރުވި ޘަމޫދު ބާގައިގެ މީހުންގެ މައްޗަށް، އެ إِلٰهُ  ފޮނުއްވި ޢިބްރަތުން ފުރިގެންވާ ގަދަފަދަ ޢުޤޫބާތުގެ ވާހަކަތަކުން ނަސޭހަތް ލިބިގަންނާށެވެ! އަދި ތިޔަބައިމީހުންގެ ގާތަށް، އެ إِلٰهُ  ފޮނުއްވި ރަސޫލާ ދެއްވާ ބިރުވެރި ޚަބަރުތަކާއި، ވިދާޅުވާ އިންޛާރުގެ ބަސްފުޅުތަކަކީ ތެދު ޙަޤީޤަތެއްކަން ޤަބޫލުކޮށް، ކާފިރުކަމާއި ދެކޮޅުވެރިކަން ދޫކޮށްލާށެވެ! އަދި ތިޔަބައިމީހުންގެ ކުރީން އުޅުނު ކާފިރުންގެ ކަންތައްތައް ވެސް ނިމިދިޔައީ ކޮންފަދައަކުން އަދި ކިހައި ބިރުވެރި ގޮތަކަށްހެއްޔެވެ؟ ފަހެ، ތިމަން إِلٰهُ ފޮނުއްވި ޢަޛާބާއި، ތިމަން إِلٰهُގެ އިންޛާރުތައްވީ ކޮންފަދައަކުންހެއްޔެވެ؟ [58]","[58]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(13)   ހަމަކަށަވަރުން، ޘަމޫދު ބާގައިގެ އެންމެހައި ކާފިރުން ހަލާކުކުރައްވައި ނެތިކުރެއްވުމަށް ޓަކައި، اللهُ  I  ފޮނުއްވީ جِبْرِيلُ  u އެވެ. އެ މަލާއިކަތާއަށް އެ إِلٰهُ އަމުރުކުރެއްވީ، ނުހަނު ބޮޑު ބިރުވެރިކަމުން ފުރިގެންވާ، އެހައިމެ ގަދަފަދަ އެންމެ އަޑެއް  އެބައިމީހުންގެ މައްޗަށް ފޮނުއްވުމަށެވެ. އެހެންކަމުން، އެ ޖަމަލު ކަތިލުމަށް ފަހު ހަތަރުވަނައަށްވީ ދުވަހު، جِبْرِيلُ u ވަޑައިގަންނަވައި، އެންމެ ފަހަރަކު ހަޅޭފުޅުލައްވައިގަތެވެ. އެ ހިނދު ނުހަނު ގަދައަށް ބިން ހެލިގަނެ، ގަދަފަދަ ޒަލްޒަލާއެއް އައިސް، ޘަމޫދު ބާގައިގެ އެންމެހައި ކާފިރުން މަރުވެ ހަލާކުވެ، އެ އެންމެން ވެސް ވެގެން ދިޔައީ، ގެރިބަކަރި ހުއިހައްޕާ މީހަކު އެ ތަކެއްޗަށް ކާންދިނުމަށް ޓަކައި ހިއްކައި ތައްޔާރުކޮށްފައި ހުރި ހުއިތަކެއް ފަދައިންނެވެ.",""],["(23) އަދި ހަމަކަށަވަރުން، ކިޔެވުމަށާއި ދަސްކުރުމަށާ އަދި އެ ފޮތުގައިވާ ގޮތަށް ޢަމަލުކުރުމަށް ނުހަނު ފަސޭހަ ފޮތެއް ކަމުގައި، ކީރިތި ޤުރްއާން، ތިމަން إِلٰهُ  ލެއްވީމެވެ. ފަހެ، އެ ފޮތުގައިވާ ނަސޭހަތާއި އިރްޝާދުން ޢިބްރަތްލިބިގަނެ، އެ ފޮތުގައިވާ އިންޛާރުގެ ބަސްފުޅުތަކާމެދު ވިސްނައި ފިކުރުކޮށް، އެ ފޮތުން ފައިދާ ލިބިގަންނަ މީހަކު އެބަވޭހެއްޔެވެ؟",""],["(33) لُوطُ  uގެ ޤައުމުގެ މީހުންގެ ގާތަށް ރަސޫލުކަމައިގެން، އެ ރަސޫލާ ވަޑައިގެން، ހަމައެކަނި، اللهُ I އަށް އަޅުކަންކުރުމަށާއި، ހަޑިހުތުރު ފާޙިޝު ޢަމަލުތަކުން ދުރުވެ އެއްކިބާވުމަށް، އެ ރަސޫލާ އެބައިމީހުންނަށް ގޮވައިލައްވައި ދީނުގެ ދަޢުވަތު ދެއްވިއެވެ. އަދި، އެ ރަސޫލާގެ ދަޢުވަތު އެބައިމީހުން ޤަބޫލުނުކޮށްފި ނަމަ، އެބައިމީހުންގެ މައްޗަށް، اللهُ I ފޮނުއްވާނޭ ޢުޤޫބާތެއްގެ ވާހަކައިން ބިރުވެރިކަމުގެ ޚަބަރުދެއްވައި އިންޛާރުކުރެއްވިއެވެ. ނަމަވެސް، އެ ޤައުމުގެ ގިނަ މީހުން، އެ ރަސޫލާގެ ދަޢުވަތަށް އިންކާރުކޮށް، އެ ރަސޫލާ ދެއްވި ބިރުވެރި ޚަބަރުތަކާއި، ކުރެއްވި އިންޛާރުތައް ދޮގުކުޅައެވެ. [59] ދަންނާށެވެ! لُوطُ uގެ ޤައުމުގެ މީހުން ކޮށްއުޅުނު ފާޙިޝު ޢަމަލަކީ، އެއް ޖިންސުން ގުޅުން ހިންގުމެވެ. އެއީ، އެ ޤައުމުގެ މީހުންގެ ކުރީގައި އުޅުނު އެއްވެސް ބަޔަކު ކޮށްއުޅުނު ކަމެއް ނޫނެވެ.","[59]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(43) އަދި، لُوطُ u ގެންނެވި ރިސާލަތު ދޮގުކޮށް، ފާޙިޝު ޢަމަލުކުރުން ހުއްޓައިނުލުމުން، މެހުމާނުންގެ ގޮތުގައި، އެ ރަސޫލާގެ އަރިހަށް ފޮނުއްވުނު މަލާއިކަތުންގެ ވަފްދެއް، اللهُ I ފޮނުއްވިއެވެ. އަދި އެ މަލާއިކަތުން ވަޑައިގެންނެވީ، ނުހަނު ރިވެތި، ޒުވާން ފިރިހެނުން ތަކެއްގެ ސިފައިގައެވެ. ވުމާއެކު، لُوطُ uގެ އަރިހަށް އެ ފަދަ މެހުމާނުންތަކެއް ވަޑައިގަތް ޚަބަރު ލިބުމުން، އެ ޤައުމުގެ ކާފިރުން އަވަސްވެގަތީ، އެ ވަފްދުގެ މީހުންނާ ބައްދަލުކޮށް، އެބައިމީހުންނާ އެކު ފާޙިޝު ޢަމަލު ހިންގުމަށެވެ. ނަމަވެސް، އެ ފުރްޞަތު އެބައިމީހުންނަކަށް ނުލިބުނެވެ. އެހެނީ، اللهُ Iގެ މިންވަރުފުޅުގައިވާ ގޮތުގެ މަތީން، لُوطُ uއާއި، އެ ރަސޫލާގެ އަހްލުބައިތުންގެ ތެރެއިން، އެ ރަސޫލާގެ އަނބިކަމަނާ ފިޔަވައި އެހެން ހުރިހައި ބޭފުޅުން، ދަންވަރުގެ ވަގުތެއްގައި އެ ރަށުން ނެރުއްވައި، اللهُ I އެ ބޭފުޅުން ސަލާމަތްކުރެއްވިއެވެ. އެއަށްފަހު، އެ ޤައުމުގައި ދެން ތިބި އެންމެންގެ މައްޗަށް ހިލައިގެ ވާރޭ ފޮނުއްވައި، އެ ރަށް ބަންޑުން ޖައްސަވައި، އެ އެންމެން ހަލާކުކުރައްވައި ނެތިކުރެއްވިއެވެ. ދަންނާށެވެ! އެއިން ކޮންމެ ހިލައެއްގައި، އެ ހިލަ އަމާޒުވާންވީ މީހާގެ ނަން ލިޔެވިފައިވާ ކަމަށް ވެސް ރިވާވެގެން ވެއެވެ. [60]","[60]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(53) لُوطُ uގެ ޤައުމުގެ ކާފިރުންގެ މައްޗަށް އައިސް ޖެހުނު ގަދަފަދަ ޢުޤޫބާތުން، އެ ރަސޫލާއާއި، އެ ރަސޫލާގެ އަހްލުބައިތުންގެ ތެރެއިން، އެ ރަސޫލާގެ އަނބިކަމަނާ ނޫން އެހެން ހުރިހައި ބޭފުޅުން، اللهُ I ސަލާމަތްކުރެއްވިއެވެ. އެއީ، لُوطُ uއަށާއި، އެ ރަސޫލާއާ ތަބާވީ މީހުންނަށް، އެ إِلٰهُގެ ޙަޟްރަތުން ދެއްވުނު ނިޢުމަތެއްގެ ގޮތުގައެވެ. އެހެނީ، اللهُ Iގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެ، އެ إِلٰهُ ފޮނުއްވާ ރަސޫލުން ގެންނަވާ ރިސާލަތު ތެދުކޮށް، އެ ރަސޫލުންނާ ތަބާވެ، އެ إِلٰهއަށް ޝުކްރުވެރިވާ މީހުންނަށް، އެ إِلٰهُ  ޖަޒާދެއްވަނީ އެ ފަދައިންނެވެ.",""],["(63) އަދި ހަމަކަށަވަރުން، لُوطُ u ގެންނެވި ރިސާލަތު ދޮގުކޮށް، ފާޙިޝު ޢަމަލުކުރުން ހުއްޓައިނުލައިފި ނަމަ، އެ ޤައުމުގެ ކާފިރުންގެ މައްޗަށް، اللهُ I ފޮނުއްވާނޭ ގަދަފަދަ ޢުޤޫބާތުގެ ވާހަކައިން، އެ ޤައުމުގެ މީހުންނަށް، އެ ރަސޫލާ އިންޛާރުކުރެއްވިއެވެ. ނަމަވެސް، އެ ރަސޫލާގެ ޤައުމުގެ ގިނަ މީހުން، އެ ރަސޫލާ ކުރެއްވި އިންޛާރުތަކާމެދު ޝައްކުކޮށް، އެ ރަސޫލާގެ ބަސްފުޅު ދޮގުކޮށް ޖަދަލުކުރިއެވެ.",""],["(73) އަދި ހަމަކަށަވަރުން، لُوطُ uގެ އަރިހަށް ޒިޔާރަތްކުރެއްވި މެހުމާނުންނާ އެކު، ފާޙިޝު ޢަމަލު ހިންގުމަށް، އެ ރަސޫލާގެ ޤައުމުގެ ކާފިރުން ގަސްތުކޮށް، އެ ކަމަށް ގަދައަޅައި މަސައްކަތް ކުޅައެވެ. އަދި އެ ރަސޫލާގެ މެހުމާނުންގެ އަރިހަށް ވަނުމަށް، ހުރަސްނޭޅުއްވުމަށް، އެ ރަސޫލާގެ އަރިހުން އެބައިމީހުން އެދުނެވެ. ދެންފަހެ، އެބައިމީހުންގެ ކިބައިގައި ހުރި ނުބައިކަމާއި، ކުފުރުވެރިކަން އެ ހިސާބަށް ދިއުމުން، اللهُ I އެބައިމީހުން ކަނުކުރައްވައި، ލޯ ހުރިތަން މޫނާ ހަމަކުރައްވައި، އުފެދުމުގައި ވެސް ލޯ ނެތް ބަޔަކު ފަދައިން އެބައިމީހުން ލެއްވުމަށް ފަހު، އެބައިމީހުންނަށް ވަޙީކުރެއްވިއެވެ. އޭ ކާފިރުންނޭވެ! ފަހެ، ތިމަން إِلٰهُގެ ހަޟްރަތުން ތިޔަބައިމީހުންގެ މައްޗަށް ފޮނުއްވުނުު ނުހަނު ގަދަފަދަ ޢުޤޫބާތުގެ ރަހަ، ތިޔަބައިމީހުން ލިބިގަންނާށެވެ! އަދި ތިޔަބައިމީހުންނަށް، لُوطُ u ކުރެއްވި ގިނަގުނަ އިންޛާރު، ތިޔަބައިމީހުން ޤަބޫލުނުކުރުމުގެ ހިތި ރަހަ ވެސް، މިއަދު ތިޔަބައިމީހުން ލިބިގަންނާށެވެ!",""],["(83) އަދި ހަމަކަށަވަރުން، އެބައިމީހުން ހަލާކުވެ ނެތިދިޔަ ދުވަހުގެ ފަތިސް ވަގުތު،   جِبْرِيلُ u  ފޮނުއްވައި، އެބައިމީހުންގެ މައްޗަށް ހިލައިގެ ވާރޭ ވެއްސަވައި، އެބައިމީހުންގެ ރަށްތަކުގެ މަތީފަރާތް ދަށަށްވާ ގޮތަށް ބަންޑުން ޖެއްސެވިއެވެ. އަދި ހަމަ އެ ރޭގެ އިރާކޮޅު، لُوطُ uގެ ގެކޮޅަށް ގޮސް، އެ ރަސޫލާގެ މެހުމާނުންނާ އެކު، ފާޙިޝު ޢަމަލު ހިންގާން އުޅުނު މީހުންގެ ލޯތައް ކަނުކުރައްވައި، އެބައިމީހުންގެ ލޯ ހުރިތަން މޫނާ ހަމަކުރެއްވިއެވެ. އަދި، ޤިޔާމަތް ޤާއިމުވެ، ނަރަކައިގެ ޢަޛާބުގެ ތެރެއަށް، އެބައިމީހުން ގެންދެވިއްޖައުމަށް ދާނދެން، ދުނިޔެމަތީގައި އެބައިމީހުންނާ ކުރިމަތިވި ގަދަފަދަ ޢުޤޫބާތް ބަރްޒަޚުގެ ޢާލަމުގައި ވެސް، އެބައިމީހުންނަށް ލިބިލިބި ހުންނާނެތެވެ.",""],["(93) އޭ ކާފިރުންނޭވެ! ފަހެ، ތިމަން إِلٰهُގެ ހަޟްރަތުން ތިޔަ ކާފިރުންގެ މައްޗަށް ފޮނުއްވޭނޭ ގަދަފަދަ ޢުޤޫބާތުގެ ވާހަކައިން، ތިޔަބައިމީހުންނަށް ކުރެއްވުނު އިންޛާރުގެ ޙަޤީޤަތް ތިޔަބައިމީހުންނަށް ފެނިއްޖެ ނޫންހެއްޔެވެ؟ ފަހެ، لُوطُ u، ތިޔަބައިމީހުންނަށް ކުރެއްވި ގިނަގުނަ އިންޛާރުތައް ތިޔަބައިމީހުން ޤަބޫލުނުކުރުމުގެ ސަބަބުން، އެ ކަމުގެ ހިތި ރަހަ މިއަދު ތިޔަބައިމީހުން  ލިބިގަންނާށެވެ! ދަންނާށެވެ! އެ ފަދަ ގަދަފަދަ ޢުޤޫބާތް އެބައިމީހުންނަށް ދެއްވުނީ، އެބައިމީހުންގެ ކިބައިގައި ހުރި ކުފުރުވެރިކަމާއި ގޮތް ދޫނުކުރުމުގެ ބޮޑުކަމުން، لُوطُ u ގެންނެވި ރިސާލަތު ދޮގުކޮށް، އެބައިމީހުންގެ ކުރީގައި އުޅުނު އެއްވެސް ބަޔަކު ކޮށްފައި ނުވާ ފަދަ، ފާޙިޝު ޢަމަލުކުރާ ބަޔަކު ކަމުގައި އެބައިމީހުން ވީ ކަމަށް ޓަކައެވެ.",""],["(04) އަދި ހަމަކަށަވަރުން، ކިޔެވުމަށާއި ދަސްކުރުމަށާ އަދި އެ ފޮތުގައިވާ ގޮތަށް ޢަމަލުކުރުމަށް ނުހަނު ފަސޭހަ ފޮތެއް ކަމުގައި، ތިމަން إِلٰهُ ކީރިތި ޤުރްއާން ލެއްވީމެވެ. ފަހެ، އެ ފޮތުގައިވާ ނަސޭހަތާއި، އިރްޝާދުން ޢިބްރަތްލިބިގަނެ، އެ ފޮތުގައިވާ އިންޛާރުގެ ބަސްފުޅުތަކާމެދު ވިސްނައި ފިކުރުކޮށް، އެ ފޮތުން ފައިދާ ލިބިގަންނަ މީހަކު އެބަވޭހެއްޔެވެ؟",""],["(14) އަދި ހަމަކަށަވަރުން، مُوسَى uއާއި، هَارُونُ uގެ ދޫފުޅުމަތީން، ފިރްޢައުނާއި އޭނާގެ ޤައުމުގެ މީހުންގެ ގާތަށް ވެސް، ނުހަނު ގަދަފަދަ އިންޛާރުގެ ބަސްފުޅުތައް އައެވެ. އަދި ހަމަކަށަވަރުން، އެ ބަސްފުޅުތަކުގައި، اللهُ I ފޮނުއްވި ރިސާލަތާއި، އެބައިމީހުންނަށް ދެއްކެވުނު މުޢުޖިޒާތްތައް ދޮގުކޮށް ދެކޮޅުވެރިވާ ނަމަ، އެބައިމީހުންގެ މައްޗަށް އަތުވެދާނޭ ގަދަފަދަ ޢުޤޫބާތެއްގެ ވާހަކަ ވިއެވެ. [61]","[61]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(24) ނަމަވެސް، ފިރްޢައުނާއި، އޭނާގެ ޤައުމުގެ ގިނަ މީހުން، مُوسَى uއާއި، هَارُونُ u ގެންނެވި ރިސާލަތަށް އިންކާރުކޮށް، އެ ދެ ރަސޫލުންގެ އަތްޕުޅުމަތީން، اللهُ  I  ދެއްކެވި ގިނަގުނަ މުޢުޖިޒާތްތައް ދޮގުކޮށް، އެ ދެ ރަސޫލުންނާ ދެކޮޅުވެރިވިއެވެ. އެހެންކަމުން، ގަދަކީރިތިވަންތަކަމާއި، ކަށަކުޅަދުންވަންތަކަމުގެ ހިއްޕެވުމަކުން، އެބައިމީހުން ހިއްޕަވައި، ނުހަނު ގަދަފަދަ ޢުޤޫބާތް، އެބައިމީހުންނަށް، اللهُ  I ދެއްވިއެވެ. ފަހެ ހަމަކަށަވަރުން، اللهُ Iއީ، އެ إِلٰهُ އިރާދަކުރެއްވި ކޮންމެ ކަމެއް ކުރައްވާ، ގަދަކީރިތިވަންތަ ކަށަކުޅަދުންވަންތަ إِلٰهއެވެ. ވީމާ، އެ إِلٰهُ  ކުރައްވާ އެއްވެސް ކަމަކަށް ހުރަސްއަޅައި، އެ ކަމެއް ވިޔަނުދީ މަނާކުރެވޭނޭ ހަމަ އެއްވެސް ފަރާތެއް ނުވެއެވެ.",""],["(34) އޭ މައްކާގެ އަހްލުވެރީންނޭވެ!  اللهُ Iގެ ޙަޟްރަތުން، نُوحُ u އާއި،   هُودُ uއާއި، صَالِحُ uއާއި، لُوطُ uއާއި، مُوسَى u ވެސް ގެންނެވި ރިސާލަތު ދޮގުކުރުމުގެ ސަބަބުން ހަލާކުވެދިޔަ ކާފިރުންނަށްވުރެން ހެޔޮކަން ބޮޑީ ތިޔަބައިމީހުންގެ ތެރޭގައިވާ ކާފިރުންހެއްޔެވެ؟ ނުވަތަ، اللهُ  Iގެ އަޅުތަކުންނަށް ޓަކައި، އެ إِلٰهُ  ފޮނުއްވާ ރިސާލަތު ދޮގުކުރާ ބައެއްގެ މައްޗަށް، އެ إِلٰهُ  ފޮނުއްވާ ޢުޤޫބާތާއި ޢަޛާބުން މައްކާގެ އަހްލުވެރީން ސަލާމަތްވާނޭ ވާހަކަ، ކުރީގެ ރަސޫލުންނަށް ބާވައިލެއްވުނު ފޮތްތަކުގައި އައިސްފައި ވަނީހެއްޔެވެ؟ ދަންނާށެވެ! ތިޔަބައިމީހުންގެ ކުރީގެ ޤައުމުތަކުގައި އުޅުނު ކާފިރުން ވެސް ހަލާކުވެދިޔައީ އެބައިމީހުންގެ ކިބައިގައި ހުރި ކުފުރުވެރިކަމާއި، ދެކޮޅުވެރިކަމާއި، ގޮތްދޫނުކުރުމުގެ ސަބަބުން ކަން ކަށަވަރެވެ.",""],["(44) ނުވަތަ ތިމަންމެން ބައިބައިކޮށް، ތިމަންމެންނާމެދު ނުބައި ރޭވުންތައް ރާވައި، ތިމަންމެންނަށް ގެއްލުންދޭން އުޅޭ ބައެއްގެ މައްޗަށް ތިމަންމެން ގަދަވެގަނެ، ނަޞްރުހޯދާނަމެވެ. އެހެނީ، ތިމަންމެންނަކީ ބުއްދި ފުރިހަމަ، ޢަޒްމު ވަރުގަދަ، އެއްބައިވަންތަ ބަޔަކީމުއެވެ. މި ފަދައިން މައްކާގެ ކާފިރުން ބުނަނީހެއްޔެވެ؟ އަދި އެ ފަދަ ބަސްތައް އެބައިމީހުން  އެ ބުނަނީ، އެބައިމީހުންގެ ކިބައިގައި ހުރި އެއްބައިވަންތަކަމާއި، ގަދަފަދަ ކަމުގެ ސަބަބުން، އިސްލާމް ދީނާ ދެކޮޅުވެރިވެ ތިބެގެން އެބައިމީހުން  އެ ކުރާ ކަންތައްތަކުގައި، އެބައިމީހުން ބަލިކޮށް ދެރަކޮށްލެވޭނޭ އެއްވެސް ބަޔަކު ނުވާކަމުގައި އެބައިމީހުން ދެކޭތީހެއްޔެވެ؟",""],["(54) ހަމަހިލާ، މައްކާގެ ކާފިރުން އެ ހީކުރާ ފަދައިން އެ ކަންތައްތަކެއް ނުވާނެތެވެ. މުސްލިމުންނާ ދެކޮޅަށް ހަނގުރާމަކުރުމަށް ޓަކައި، އެބައިމީހުންގެ ލަޝްކަރު އެއްވާ ދުވަހު، އެބައިމީހުން ބަލިކުރެއްވި ދެރަކުރެއްވޭނެތެވެ. އަދި ހަނގުރާމައިގެ މައިދާނަށް ފުރަގަސްދީ އެބައިމީހުން ދުވެ ފިލާނެތެވެ. [62] ދަންނާށެވެ! ބަދްރު ހަނގުރާމައިގެ ދުވަހު، މުސްލިމުންނާ ހަނގުރާމަކޮށް ކާފިރުންގެ ލަޝްކަރު ބަލިވެ ދެރަވިއެވެ. އަދި ހަނގުރާމައިގެ މައިދާނަށް ފުރަގަސްދީ ދުވެ ފިލުމަށް، އެ ކާފިރުން މަސައްކަތްކުރިއެވެ. މި އާޔަތް ބާވައިލެއްވުނު ސަބަބު: اَلْإِمَامِ مُحَمَّدُ بْنِ جَرِيرِ الطَّبَرِي t ނަޤުލުކުރައްވައިފައި ވެއެވެ. އެ ދެބަފައިކަލުންނަށް، اللهُ I ރުއްސުންލެއްވި اِبْنُ عَبَّاس ވިދާޅުވިއެވެ. ބަދްރު ހަނގުރާމައިގެ ދުވަހު މައްކާގެ މުޝްރިކުން ބުންޏެވެ. ތިމަންމެންނަކީ ބުއްދި ފުރިހަމަ، ޢަޒްމު ވަރުގަދަ، އެއްބައިވަންތަ ބަޔަކީމުއެވެ. ވިމާ، ތިމަންމެންނަށް ނަޞްރުލިބޭނެއެވެ. ދެން، އެބައިމީހުންގެ އެ ވާހަކާއާ ގުޅޭ ގޮތުން، މި އާޔަތް ބާވައިލެއްވުނެވެ. [63]","[62]- اَلْمُصَنِّفُ فِي الْأَحَادِيثِ وَالْآثَارِ لِلْإِمَامِ أَبِي بَكْرٍ بْنِ أَبِي شَيْبَة\r[63]- تَفْسِيرُ الْإِمَامِ ابْنِ الْجَوْزِي"],["(64) އަދި ކިއެއްތަ! އެ ދުވަސް ނާންނާނޭ ކަމަށް ބުނެ، މައްކާގެ ކާފިރުން ދޮގުކުރާ ޤިޔާމަތް ދުވަހުން އެބައިމީހުންނަށް ޢަޛާބު ދެއްވުމަށް، اللهُ I ވަނީ ކަނޑައަޅުއްވައިފައެވެ. އެހެންކަމުން، ކާފިރުންނަށް ލިބުން ޙައްޤު ސަޒާ، އެންމެ ޢަދްލުވެރި ގޮތުގައި މައްކާގެ ކާފިރުންނަށް ވެސް ލިބޭނީ ޤިޔާމަތް ދުވަހުންނެވެ. ވީމާ، މައްކާގެ ކާފިރުންނަށް ޤިޔާމަތް ދުވަހުން ލިބޭނޭ ވޭންދެނިވި ޢުޤޫބާތާއި ޢަޛާބު، ބަދްރު ހަނގުރާމައިގެ ދުވަހު އެބައިމީހުންނަށް ލިބުނު ގެއްލުމާއި، ދެރަކަމާއި، ނިކަމެތިކަމަށްވުރެން، މާ ބޮޑުވެފައި،  މާ ގަދަފަދަވާނޭ މެއެވެ.",""],["(74) ހަމަކަށަވަރުން، مُحَمَّدٌ rގެ ރިސާލަތު ދޮގުކޮށް ކާފިރުވެ އުރެދުންތަކަށް އަރައިގަތް މުޖުރިމުން އެ ވަނީ، ޙައްޤުގެ މަގުން އެއްކިބާވެ މަގުފުރެދިފައެވެ. އަދި ޤިޔާމަތް ޤާއިމުވާ ދުވަހުން، އެބައިމީހުން ތިބޭނީ އަނދައަނދައި ހުންނަ ނަރަކައިގެ އަލިފާނުގައެވެ. އެ ތާނގައި އެބައިމީހުންނަށް ލިބޭނީ ނުހަނު ގަދަފަދަ ޢަޛާބާއި  ވޭންދެނިވި ކެކުޅުމެވެ.",""],["(84) ޤިޔާމަތް ދުވަހަކީ، އެންމެހައި ކާފިރުތަކުން މޫނު ވަތަށްލެވި، ނަރަކައިގެ ތެރޭގައި ދަމާފައި ގެންދެވޭނޭ ދުވަހެވެ. އަދި ދެރަކުރެވި ނިކަމެތިކުރެވުމުގެ ގޮތުން އެ ދުވަހު އެބައިމީހުންނަށް ބުނެވޭނެތެވެ. ނަރަކައިގެ ގަދަފަދަ ޢަޛާބުގެ ރަހަ މިއަދު ތިޔަބައިމީހުން ލިބިގަންނާށެވެ! [64]","[64]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(94) ހަމަކަށަވަރުން، ކޮންމެ އެއްޗެއް ވެސް، اللهُ I އުފައްދަވައިފައި ވަނީ ކަނޑައެޅިފައިވާ ވަކި މިންވަރަކަށެވެ. އެއީ، އެ إِلٰهُގެ އަޒަލިއްޔަ ޢިލްމުފުޅުގައި ކަނޑައަޅުއްވައި ނިޔާކުރައްވައިފައިވާ ގޮތުގެ މަތީން، اَلَّلوْحُ الْمَحْفُوظُގައި ލިއުއްވައިފައިވާ މިންވަރަށެވެ. އިސްވެދިޔަ ދެ އާޔަތް ބާވައިލެއްވުނު ސަބަބު: اَلْإِمَامُ مُسْلِم ރިވާކުރައްވައިފައި ވެއެވެ. اللهُ I ރުއްސުންލެއްވި أَبُو هُرَيْرَة ވިދާޅުވިއެވެ. އެއްފަހަރަކު، رَسُولُ اللهِ rގެ އަރިހަށް މައްކާގެ މުޝްރިކުން އައިސް، اللهُ Iގެ މިންވަރުފުޅާ ބެހޭ ގޮތުން ޖަދަލުކުރިއެވެ. ދެން، އެބައިމީހުންގެ އެ ވާހަކާތަކާ ގުޅޭ ގޮތުން މި ދެ އާޔަތްތައް ބާވައިލެއްވުނެވެ. [65]","[65]- صَحِيحُ الْإِمَامِ مُسْلِمٍ"],["(05) އަދި އެއްވެސް ކަމެއް ކުރެއްވުމަށް، اللهُ  I އިރާދަކުރައްވައިފި ނަމަ، އެ ކަމެއް ވުމަށް ޓަކައި، އެ إِلٰهُ  ވަޙީކުރައްވަނީ އެންމެ ކަލިމަ ފުޅެކެވެ. އެ ކަލިމަފުޅަކީ، (كُنْ)  މިއެވެ. މާނައީ: [ ވާށެވެ!] ދެން، ހަމަ އެ ހިނދުމެ އެ ކަމެއްވެ ނިމިދެއެވެ. އެއީ، ލޮލުގެ އެސްފިޔަ ޖަހައިލެވޭހައި އަވަހަށް ނުވަތަ އެއަށްވުރެން ވެސް އަވަހަށެވެ.",""],["(15) އަދި ހަމަކަށަވަރުން، އުރެދުންތެރިކަމާއި ކުފުރުވެރިކަމުގައި ހައްދުފަހަނަޅައިދިޔަ، މައްކާގެ ކާފިރުންނަށްވުރެން ކުރީން ދުނިޔޭގައި އުޅުނު އެތައް އުންމަތްތަކެއްގައި، މައްކާގެ ކާފިރުންނާ އެއްފަދަ ކާފިރުން އުޅެފައި ވެއެވެ. ޝައްކެއްނެތެވެ. އެބައިމީހުންގެ ކުރީގެ އުންމަތްތަކުގައި އުޅުނު އެބައިމީހުން ފަދަ ކާފިރުން ވެސް، اللهُ I ވަނީ ހަލާކުކުރައްވައި ނެތިކުރައްވައިފައި ކަން ކަށަވަރެވެ. ފަހެ، ކުރީގެ އުންމަތްތަކުގެ ކާފިރުންނަށް ކުރިމަތިލާން ޖެހުނު ގަދަފަދަ ވޭނާއި ކެކުޅުމުން ފުރިގެންވާ ޢުޤޫބާތުން ޢިބްރަތާއި ނަސޭހަތް ލިބިގަނެ، ކުފުރުވެރިކަން ދޫކޮށް، اللهُ Iގެ ރަސޫލާ مُحَمَّدٌ r ގެންނެވި ރިސާލަތު ޤަބޫލުކޮށް، އެ ރަސޫލާއާ ތަބާވެ، ތެދުމަގު ލިބިގަންނާނޭ މީހަކު އެބަވޭހެއްޔެވެ؟ މި ސޫރަތުގެ 43ވަނަ އާޔަތުން 51ވަނަ އާޔަތުގެ ނިއަލަށް ބާވައިލެއްވުނު ސަބަބު: اَلْإِمَامُ أَبُو الْقَاسِمِ الرَّازِي اللَّالَكَائِي ނަޤުލުކުރައްވައިފައި ވެއެވެ. اللهُ  I އެ ދެބަފައިކަލުންނަށް ރުއްސުންލެއްވި اِبْنُ عَبَّاس ވިދާޅުވިއެވެ. ނަޖްރާނުގައި އުޅުނު ނަޞާރާއިންގެ ތެރޭގައި ތިބި އެންމެ އިސް ދެ ރާހިބުން، رَسُولُ اللهِ  rގެ އަރިހަށް އެއްފަހަރަކު އައެވެ. އަދި، اللهُ  Iގެ މިންވަރުފުޅާ ބެހޭ ގޮތުން ނުހަނު ހަރުކަށި ވާހަކަތަކެއް، އެ ރަސޫލާގެ އަރިހުގައި ދެންނެވިއިރު ވެސް، އެ ވާހަކަތަކާ ބެހޭ ގޮތުން އެއްވެސް ޖަވާބެއް ނުދެއްވައި، އެބައިމީހުން އެނބުރި ދާނދެން، رَسُولُ اللهِ r އިންނެވިއެވެ. ދެން، އެބައިމީހުންގެ އެ ވާހަކާއާ ގުޅޭ ގޮތުން މި އާޔަތްތައް ބާވައިލެއްވުނެވެ. [66] ދަންނާށެވެ! أَبُو هُرَيْرَة hގެ ބަސްފުޅުން އެނގޭ ގޮތުގައި، اللهُ Iގެ މިންވަރުފުޅާ ބެހޭ ގޮތުން، މައްކާގެ މުޝްރިކުން ވެސް، رَسُولُ اللهِ rގެ އަރިހުގައި ޖަދަލުކުރިއެވެ. އަދި ، اِبْنُ عَبَّاس hގެ ބަސްފުޅުން އެނގޭ ގޮތުގައި، ނަޖްރާނުން އައި ނަޞާރާއިންގެ ދެ ރާހިބުން ވެސް، اللهُ Iގެ މިންވަރުފުޅާ ބެހޭ ގޮތުން، رَسُولُ اللهِ rގެ އަރިހުގައި ޖަދަލުކުރިއެވެ. އަދި ހެޔޮ މިންވަރާއި ނުބައި މިންވަރަށް އީމާންނުވާ ބަޔަކު ވެސް، ފަހު ޒަމާނުގައި ދުނިޔެއަށް ފައުޅުވާނޭ ވާހަކަ، رَسُولُ اللهِ r ޙަދީޘުކުރައްވައިފައި ވެއެވެ. އަދި ހަމަ އެހެންމެ،  ކައު އިތުރު ރަސޫލާ ދުނިޔެ ދޫކުރެއްވިތާ މާކަގިނަ ދުވަސްތަކެއް ނުވެ، އެ ރަސޫލާގެ އަޞްޙާބުންގެ ޒަމާނުގެ ފަހުކޮޅުގައި، އެ ޙަދީޘުފުޅުގެ ތެދުކަން ސާބިތުވެގެން ދިޔައެވެ. އެއީ، އެ ރަސޫލާގެ އަޞްޙާބުންގެ ޒަމާނުގެ ފަހުކޮޅުގައި، ހެޔޮ މިންވަރާއި ނުބައި މިންވަރަށް އިންކާރުކުރާ ބަޔަކު، އިސްލާމީ އުންމަތުގެ މީހުންގެ ތެރޭގައި އުފެދުމުންނެވެ. ކޮންމެއަކަސް، اللهُ Iގެ މިންވަރުފުޅާމެދު، ކައު އިތުރު ރަސޫލާގެ އަޞްޙާބުންނާ ތަބާވާ أَهْلُ السُّنَّةِ وَالْجَماعَةގެ މުސްލިމުންގެ ޢަޤީދާއަކީ، اللهُ Iގެ އަޅުތަކުންނަށް ޓަކައި، އެ إِلٰهُ ލިޔުއްވައި މިންވަރުކުރައްވައިފައިވާ ކޮންމެ ހެޔޮ ކަމެއް، އެބައިމީހުންނަށް ނުލިބި ނުދާނޭ ކަމަށާއި، އެ ހެޔޮކަން އެބައިމީހުންނަށް ލިބޭނޭ ކަމަށް އީމާންވުމެވެ. އަދި، އެ إِلٰهُ މިންވަރުކުރައްވައިފައިވާ ކޮންމެ ގެއްލުމެއް އެބައިމީހުންނަށް ނުލިބި ނުދާނޭ ކަމަށާއި، އެބައިމީހުންގެ މައްޗަށް ލިޔުއްވައި މިންވަރުކުރައްވައިފައި ނުވާ އެއްވެސް ގެއްލުމެއް އެބައިމީހުންނަށް ނުލިބޭނޭ ކަމަށް އީމާންވުމެވެ.","[66]- شَرْحِ أُصُولُ اِعْتِقَادِ أَهْلِ السُّنَّةِ وَالْجَمَاعَةِ لِلْإِمَامِ أَبِي الْقَاسِمِ الرَّازِي اللَّالَكَائِي"],["(25) އަދި އަޅުތަކުން ކުޅަ އެއްވެސް ކަމެއް ނުލިޔެވި، ލިޔުއްވާ މަލާއިކަތުންގެ އަތްޕުޅުން ދޫވެގެން ގޮސްފައެއް ނުވާނެތެވެ. އަދި އަޅުތަކުން ކުޅަ ހުރިހައި ކަމެއް، އެބައިމީހުންގެ ޢަމަލުގެ ފަތުގައި، އެ މަލާއިކަތުން ވާނީ ލިއުއްވައި ރައްކައުކުރައްވައިފައެވެ.",""],["(35) އަދި އަޅުތަކުން ދެއްކިހައި ވާހަކައަކާއި ކުޅަ ހުރިހައި ކަމެއް، އެއީ، ކިތަންމެ ކުޑަ ކަމެއް ނުވަތަ ކިތަންމެ ބޮޑު ކަމެއް ކަމުގައި ވިއަސް، އެ ހުރިހައި ވާހަކައަކާއި ކަމެއް، ލިޔުއްވާ މަލާއިކަތުން ވާނީ އެބައިމީހުންގެ ޢަމަލުގެ ފަތުގައި ލިޔުއްވައިފައެވެ. އަދި އެ ހުރިހައި ކަމެއްމެ ވަނީ، اَللَّوْحُ الْمَحْفُوظُގައި ވެސް ލިޔުއްވައިފައެވެ. ވުމާއެކު، ކޮންމެ މީހަކަށް ވެސް، އެ މީހަކު ކުޅަ ނަމަ ކުޅަ ޢަމަލަކަށް ލިބެންވާ ޙައްޤު ޖަޒާ ނުވަތަ ސަޒާ އެ މީހަކަށް ދެއްވޭނޭ ކަމީ ކަށަވަރު ކަމެކެވެ. [67]","[67]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(45) ދުނިޔޭގައި އުޅުނުއިރު، اللهُ Iގެ އަމުރުފުޅުތަކަށް ރައްކައުތެރިވެ، އެ إِلٰهُ  ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ، ތަޤްވާވެރިވި މީހުން، ޤިޔާމަތް ދުވަހުން ތިބޭނީ ނިޢުމަތްތަކުން ފުރިގެންވާ ސުވަރުގެތަކުގައި ކަން ކަށަވަރެވެ. އަދި އެ ސުވަރުގެތަކުގެ ގަނޑުވަރުތަކާއި، ބަގީޗާތަކާއި، ގަސްތަކުގެ ދަށުން ދެމިދެމި ހުންނާނީ ތަފާތު ބާވަތްބާވަތުގެ ބޮޑެތި އާރުތަކާއި ކޯރުތަކެވެ. ދަންނާށެވެ! ދުވަހަކު ވެސް އިންސާނަކު ދެކެފައި ނުވާ އަދި އަޑުއަހައިފައި ވެސް ނުވާ އަދި ހިތަށް ވެސް ނުގެނެވޭ ފަދަ ތަފާތު އެތައް ނިޢުމަތްތަކެއް އެ ސުވަރުގެތަކުގައި މުއުމިނުންނަށް ދެއްވޭނެތެވެ.",""],["(55) ސުވަރުގެތަކުގެ އަހްލުވެރީން އެ ސުވަރުގެތަކުގައި ތިބޭނީ، ހުރިހައި ކަމަކާއި ހުރިހައި އެއްޗެއްގެ ފުރިހަމަ މިލްކުވެރިކަން ލިބިވޮޑިގެންވާ، ކަށަކުޅަދުންވަންތަ ރަސްވަންތަ إِلٰهُގެ ޙަޟްރަތުގައެވެ. ވުމާއެކު، އެ ތަންތާނގެ މަޖިލިސްތަކުގައި އެއްވެސް ބޭކާރު ވާހަކައެއް ނުދައްކާނެތެވެ. އަދި ފާފަވެރިވާ ކަމެއް ވެސް ނުކުރާނެތެވެ. އެހެންކަމުން، އެ މަޖިލިސްތައް ވާނީ، ނުހަނު ހިތްހަމަޖެހޭ އަދި އެހައިމެ އުފައުވެރި މަޖިލިސްތަކެއް ކަމުގައެވެ. ފަހެ، އެ ނިޢުމަތްތަކަކީ ޚިޔާލު ވެސް ނުކުރެވޭ ފަދަ ބޮޑެތި ނިޢުމަތްތަކެކެވެ.",""],["سُورَةُ الرَّحْمَنِއަކީ މައްކީ ސޫރަތެކެވެ. [68] މި ސޫރަތުގައި ވަނީ (78) ހަތްދިހަ އަށް އާޔަތެވެ. ‏އެއީ (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (55) ފަންސާސް ފަސްވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الرَّعْدއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، اللهُ Iގެ ރިވެތި އިސްމުފުޅުތަކުގެ ތެރެއިން، ‏الرَّحْمَنِ މި އިސްމުފުޅާއި، ذُو الْجَلاَل މި އިސްމުފުޅާއި، ذُو الْإِكْرَام މި އިސްމުފުޅު މި ސޫރަތުގައި އައިސްފައި ވެއެވެ. ނަމަވެސް، ޖަލާލަތުގެ އިސްމުފުޅު ކަމުގައިވާ، اللهُ މި އިސްމުފުޅު މި ސޫރަތުގައި އައިސްފައެއް ނުވެއެވެ. އަދި މި ސޫރަތަށް، سُوْرَةُ ‏الرَّحْمَنِ މި ނަން ކިއުނީ، اللهُ Iގެ ރިވެތި އިސްމުފުޅެއް ކަމުގައިވާ، ‏الرَّحْمَنِ މި އިސްމުފުޅުން މި ސޫރަތް ފައްޓަވައިފައި ވާތީއެވެ. ‎‏[69] ދަންނާށެވެ! اللهُ Iގެ ރިވެތި އިސްމުފުޅުތަކުގެ ތެރެއިން އިސްމުފުޅެއް ކަމުގައިވާ الرَّحْمَنُ  މި އިސްމުފުޅުން ދަލީލު ލިބެނީ، އެ إِلٰهُގެ ރަޙްމަތްވަންތަކަމާއި، އިޙްސާންވަންތަކަމާއި، އޯގާވަންތަކަމުގެ ތަނަވަސްކަމާއި ގިނަކަމުގެ މައްޗަށެވެ. ވުމާއެކު، މި ސޫރަތުގައި، اللهُ I ބަޔާންކުރައްވައިފައި ވަނީ، އެ إِلٰهُގެ އެންމެހައި އަޅުތަކުންނަށް، ދުނިޔޭގައި އެ إِلٰهُ ދެއްވާ ގުނައި ވިޔަނުކުރެވޭ ފަދަ ގިނަގުނަ ނިޢުމަތްތަކުގެ ވާހަކައެވެ. އަދި ދުނިޔޭގެ ދިރިއުޅުމުގައި، އެ إِلٰهއަށް އީމާންވެ، އެ إِلٰهُގެ އަމުރުފުޅުތަކަށް ކިޔަމަންތެރިވެ، އެ إِلٰهُ ނަހީކުރެއްވި ކަންތައްތަކުން ދުރުވެ ރައްކައުތެރިވާ އަޅުތަކުންނަށް، އާޚިރަތުގައި ދެއްވާނޭ ގިނަގުނަ ދަރުމައާއި، ޘަވާބާއި، މަތިވެރި ނިޢުމަތްތަކުގެ ވާހަކައެވެ. އެ ވާހަކަތައް ބަޔާންކޮށްދެއްވައިފައި ވަނީ، އެ إِلٰهއަށް އީމާންވެ، އެ إِلٰهُގެ އަމުރުފުޅުތަކަށް ކިޔަމަންތެރިވެ، އެ إِلٰهُ ނަހީކުރެއްވި ކަންތައްތަކުން ދުރުވެ ރައްކައުތެރިވުމަށް އިންސާނާގެ ހިތް ލަންބުވައި، އެ ކަމަށް ހިތްވަރުދެއްވުމުގެ ގޮތުންނެވެ. އަދި އެ إِلٰهއަށް އުރެދި ނުކިޔަމަންތެރިވެ، ކާފިރުކަން އިޚްތިޔާރުކުރުމުން، އާޚިރަތުގައި ކުރިމަތިލާން ޖެހޭނޭ ނުބައި ނަތީޖާއާ މެދު ބިރުވެތިކުރައްވައި އިންޛާރުކުރެއްވުމުގެ ގޮތުން ވެސް މެއެވެ. [70] އެހެންކަމުން، ޖުމްލަ ގޮތެއްގައި މި ސޫރަތުގައި ވަނީ، އިސްލާމީ ޢަޤީދާގެ އުޞޫލުތަކުގެ ތެރެއިން، اللهُ Iގެ ކަށަކުޅަދުންވަންތަކަމާއި، اللهُ Iގެ އަޒަލިއްޔަ އިރާދަފުޅާއި، މިންވަރުފުޅާއި، ޢިލްމުފުޅުގައިވާ ގޮތުގެ މަތީން ކައުނުގެ އެންމެހައި ކަންތައްތައް ހިންގަވައި ތަދްބީރުކުރެއްވުމާއި، ޚަލްޤުކުރެއްވުމާއި، ދިރުއްވުމާއި، މަރުގެންނެވުމާއި، ޤިޔާމަތް ޤާއިމުކުރެއްވުމާއި، ޙިސާބުބައްލަވައި ޖަޒާދެއްވުމުގެ ވާހަކައެވެ. އަދި ރަސޫލުންގެ ރިސާލަތު ދޮގުކޮށް ކުފުރުވެރިކަން އިޚްތިޔާރުކުރާ މީހުންނަށް، ނަރަކައިގައި ދެއްވޭނޭ ގަދަފަދަ ޢަޛާބުގެ ވާހަކައެވެ. އަދި ރަސޫލުންގެ ރިސާލަތު ތެދުކޮށް އީމާންވާ މީހުންނަށް، ސުވަރުގޭގައި ދެއްވޭނޭ ތަފާތު ނިޢުމަތްތަކުގެ ވާހަކައެވެ. عَنْ جَابِرِ بْنِ عَبْدِ اللهِ - رَضِيَ اللهُ عَنْهُمَا - قَالَ «خَرَجَ رَسُولُ اللهِ - صَلَّى اللهُ عَلَيْهِ    وَسَلَّمَ - عَلَى أَصْحَابِهِ فَقَرَأَ عَلَيْهِمْ سُورَةَ الرَّحْمَنِ مِنْ أَوَّلِهَا إِلَى آخِرِهَا فَسَكَتُوا، فَقَالَ: «لَقَدْ قَرَأتُهَا عَلَى الْجِنِّ لَيْلَةَ الْجِنِّ فَكَانُوا أَحْسَنَ مَرْدُودًا مِنْكُمْ كُنْتُ كُلَّمَا أَتَيْتُ عَلَى قَوْلِهِ : ﱡفَبِأَيِّ آلَاءِ رَبِّكُمَا تُكَذِّبَانِ  ) قَالُوا: لَا بِشَيْءٍ مِنْ نِعَمِكَ رَبَّنَا نُكَذِّبُ ، فَلَكَ الْحَمْدُ»[71] މާނައީ: އެ ދެބަފައިކަލުންނަށް، اللهُ I ރުއްސުންލެއްވި جَابِرُ بْنِ عَبْدِ اللهِ ވިދާޅުވިއެވެ. އަޞްޙާބުންގެ އަރިހަށް ނުކުމެވަޑައިގަންނަވައި، سُورَةُ الرَّحْمَنِ ފެށުނީއްސުރެ އެ ސޫރަތް ނިމެންދެން، رَسُولُ اللهِ  r ކިޔަވައި ވިދާޅުވިއެވެ. އަދި، رَسُولُ اللهِ  r އެ ސޫރަތް ކިޔަވައިވިދާޅުވިއިރު، އެއްވެސް އެއްޗެއް ނުދަންނަވައި، އެ އަޞްޙާބުން ހަމަހިމޭނުން ތިއްބެވިއެވެ. އެ ހިނދު، رَسُولُ اللهِ  r ޙަދީޘުކުރެއްވިއެވެ. ހަމަކަށަވަރުން، ޖިންނީންގެ ތެރެއިން ބަޔަކާ، ތިމަން ރަސޫލާ ބައްދަލުވެވަޑައިގެންނެވި ރޭ، އެ ޖިންނީންގެ ގާތުގައި ވެސް، ތިމަން ރަސޫލާ މި ސޫރަތް ކިޔަވައިވިދާޅުވީމެވެ. ފަހެ، މި ސޫރަތުގެ އަޑުއިވުމުން، އެ ޖިންނީންނަށް ކުރި އަސަރާއި، އެ ޖިންނީން ދިން ޖަވާބު، ތިޔަބައިމީހުން ދިން ޖަވާބަށްވުރެން މާ ރަނގަޅެވެ. އެހެނީ، ތިމަން ރަސޫލާ އެ ޖިންނީންގެ ކުރިމަތީގައި މި ސޫރަތް ކިޔަވައި ވިދާޅުވަމުން ގެންދެވި ވަގުތު، (فَبِأَيِّ آلَاءِ رَبِّكُمَا تُكَذِّبَانِ ) މި އާޔަތް ތިމަން ރަސޫލާ ކިޔަވައިވިދާޅުވި ކޮންމެ ފަހަރަކުމެ، ޖަވާބުގައި އެ ޖިންނީން ދެންނެވިއެވެ. [ އޭ އަޅަމެންގެ ވެރި رَبّއެވެ! އިބަ إِلٰهُ ދެއްވި ނިޢުމަތްތަކުގެ ތެރެއިން އެއްވެސް ނިޢުމަތަކަށް އަޅަމެން އިންކާރެއް ނުކުރަމުއެވެ. ފަހެ، އެންމެހައި ޙަމްދުޘަނާއާއި ތަޢުރީފެއް ވަނީ ހަމައެކަނި، އިބަ إِلٰهއަށެވެ.]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ﱧ މި އިސްމުފުޅަކީ، اللهُ Iގެ ޛާތުފުޅަށް ޚާއްޞަ ސިފަފުޅުތަކުގެ ތެރެއިން ސިފަފުޅެއް ކަމުގައިވާ ރަޙްމަތްވަންތަކަމުގެ ބޮޑުކަމާއި ތަނަވަސްކަން ބަޔާންކޮށްދެނިވި އިސްމުފުޅެކެވެ. އެހެނީ، اللهُ Iއީ، އެ إِلٰهއަށް ކިޔަމަންގަތް އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް ދުނިޔޭގައި ކުދިބޮޑު އެންމެހައި ނިޢުމަތްތައް ދެއްވާ ރަޙުމާނުވަންތަ إِلٰهއެވެ.","[68]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي وَتَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي\n[69]- مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر\n[70]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[71]- اَلْمُسْتَدْرَكُ عَلَى الصَّحِيحَينِ لِلْإمَامِ الْحَاكِم وَقَالَ الْإِمَامُ الذَّهَبِي أَنَّهُ عَلَى شَرْطِ الْبُخَارِي وَمُسْلِم"],["(2) اللهُ Iގެ ރަޙުމަތްވަންތަކަމުން ކީރިތި ޤުރްއާން އުނގެނި ދަސްކޮށް، އޭގެ މާނަ އޮޅުންފިލާ ގޮތް މިންވަރުކޮށްދެއްވައި، އެ ފޮތުގައިވާ ގޮތަށް ޢަމަލުކުރުން، އެ إِلٰهُ މީސްތަކުންނަށް ފަސޭހަކޮށް ދެއްވިއެވެ. އަދި ހަމަކަށަވަރުން، ކީރިތި ޤުރްއާނަކީ، ހިދާޔަތުގެ ތެދުމަގާ އަދި އުރެދުންތެރިކަމާއި ފުރެދުމުގެ މަގު މީސްތަކުންނަށް އަންގައިދެނިވި ފޮތެކެވެ.",""],["(3) اللهُ I، އިންސާނާ ހެއްދެވީ އެންމެ ރިވެތި ސޫރައިގައެވެ. އަދި އެ إِلٰهُ އުފައްދަވާ ކޮންމެ އިންސާނަކު ވެސް، އެ إِلٰهُ އުފައްދަވައި ޚަލްޤުކުރައްވަނީ، އެ މީހަކަށް ދެއްވުމަށް، އެ إِلٰهُ އިރާދަކުރައްވައި މިންވަރުކުރައްވާ ސިފައަކާއި ސޫރައެއްގައެވެ. އަދި އިންސާނާއަކީ، ދުވަހަކު ވެސް ދުނިޔެއަށް އަންނާނޭ މީހަކު ކަން އެއްވެސް މަޚްލުޤަކަށް ނޭނގި އެތައް ޒަމާންތަކެއް ވޭތުވެ ދިއުމަށް ފަހު، اللهُ I އެންމެ ފުރަތަމަ އިންސާނާ ހެއްދެވީ ބިމުގެ މަށީންނެވެ. އެއީ، آدَمُ uއެވެ.",""],["(4) އަދި، اللهُ I، އިންސާނާ އުފައްދަވައި، އެ އިންސާނާގެ ހިތުގައި އުފެދޭ ތަފާތު ޝުޢޫރުތަކާއި، ހިތަށް ވަދެ ނުކުންނަ ޚިޔާލުތައް ފައުޅުކުރެވޭ ފަދަ ބަސްމޮށުންތެރިކަން، އެހެނިހެން ހުރިހައި މަޚްލޫޤުންނާ މުޅީން ތަފާތު ގޮތަކަށް، އެ އިންސާނާއަށް، އެ إِلٰهُ  ކަންތައްތަކެއް އުނގަންނަވައިދެއްވައިފައި ވެއެވެ. ދަންނާށެވެ! ބަޔާންވެދިޔަ ބަސްމޮށުންތެރިކަމުގެ ތެރޭގައި ލިޔެކިޔުމާ އަދި ތަފާތު ޙިއްސުތަކުގެ ޛަރީޢާއިން ފައުޅުކުރެވޭ ޝުޢޫރުތަކާއި ދައްކާ ވާހަކަތަކާއި ކިޔެވޭ ކިޔެވުންތައް ވެސް ހިމެނެއެވެ.",""],["(5) އިރާއި ހަނދު ދައުރުކުރުމަށް ޓަކައި، އެއިން ކޮންމެ އެއްޗަކަށް ވެސް ޚާއްޞަކުރެއްވިފައިވާ ދަނޑިތަކުން އެއްގޮތަކަށް ވެސް ނުނެއްޓި، އެއިން ކޮންމެ އެއްޗެއްމެ އެ އެއްޗެއްގެ ފަލަކުގައި ބަރާބަރަށް ދައުރުކުރަމުންދާ ގޮތް، اللهُ I މިންވަރުކުރައްވައިފައި ވަނީ ކަނޑައެޅިގެންވާ ހިސާބެއްގެ މަތީންނެވެ. އެއީ، އިރާއި ހަނދު ދައުރުކުރަމުންދާ ދިއުމުން، ރޭދުވާ ވަކިވެ، މައްސަރުތަކާއި އަހަރުތައް އެނގި، ތަފާތު މޫސުންތައް ވަކިވެ، ދަތުރުފަތުރުކުރާނޭ މިސްރާބު އިންސާނާ ދެނެގަތުމަށް ޓަކައެވެ. މި ހުރިހައި ކަމަކީ ވެސް، اللهُ Iގެ ޚަލްޤުތަކުންނަށް، އެ إِلٰهُ  ބަހައްޓަވާ އޯގާވަންތަކަމާއި ރަޙްމަތްވަންތަކަމުގެ ބޮޑުކަމެވެ.",""],["(6) އަދި، ބިމުގައި ދެމޭ ތަނޑުނުހުންނަ ވެޔޮވެލާވެއްޔާއި، ގަސްގަހާގެއްސާއި، އުޑުގައިވާ ތަރިތައް ވެސް،  އެ ތަކެތީގެ ވެރި رَبُّގެ އެއްކައުވަންތަކަން ދަނެ، އެ إِلٰهُގެ އަމުރުފުޅަށް ކިޔަމަންތެރިވެ، އެ إِلٰهއަށް ސަޖިދަކުރެތެވެ. ދަންނާށެވެ! އިންސާނާއަށް ބޭނުންވާ ގިނަގުނަ ފައިދާތައް އެ ތަކެތީގައި ލައްވައި، އެ ތަކެތީން ފައިދާއާއި ޚިދުމަތްލިބިގަނެވޭނޭ ގޮތް މިންވަރުކުރެއްވީ ހަމަ އެ إِلٰهއެވެ.",""],["(7) އަދި ނުހަނު ގަދަފަދަ ގޮތެއްގައި އުޑު އުފައްދަވައި، ބިމާ ދިމާ މަތީގައި ވާގޮތަށް އެ އުޑު އުފުއްލެވީ، اللهُ Iއެވެ. އަދި މިނެކިރުމުގައްޔާއި، އެ ނޫން ހުރިހައި ކަމެއްގައިމެ، ޢަދްލު އިންޞާފު ޤާއިމުކުރުމަށް ޓަކައި، އިންޞާފުގެ ތިލަފަތް ޤާއިމުކުރައްވައި، ޢަދްލުވެރިކަން ބިމަށް ފޮނުއްވީ، އެ إِلٰهއެވެ. އެއަށްފަހު، ޙައްޤުތައް އަދާކުރުމާއި، ޙައްދުޖެހުމާއި، އެ ނޫން ހުރިހައި ކަމެއްގައިމެ ޢަދްލުވެރި ގޮތުގައި ކަންތައް ކުރުން މީސްތަކުންގެ މައްޗަށް ފަރްޟުކުރައްވައި ޢަދްލުވެރިކަން ޤާއިމުކުރުމަށް، މީސްތަކުންނަށް، اللهُ I އަމުރުކުރެއްވިއެވެ.",""],["(8) ތިލަފަތާއި މިންއަޅާނޭ ތަކެތި ހަދައި، އުނި އިތުރު ކުރުމެއް ނެތި، ބަރާބަރަށް މިނެކިރާނޭ ގޮތް، މީސްތަކުންނަށް އެނގޭ ފަދަ ކުޅަދާނަކަން އެބައިމީހުންގެ ކިބައިގައި، اللهُ I ލެއްވިއެވެ. އެއީ، މިނެކިރުމުގައި މަކަރުހަދައި، މީސްތަކުން އެކަކު އަނެކަކަށް އަނިޔާވެރިނުވުމަށް ޓަކައެވެ.",""],["(9) ވީމާ، ތިޔަބައިމީހުން އެއްވެސް ބަޔަކަށް މިނެކިރައިދޭ ނަމަ، ތިމާއަށް ލިބެންވާ ޙައްޤު ހަމައަށް ލިބިގަނެ، އަނެކުންނަށް ދޭންޖެހޭ ޙައްޤު ވެސް ބަރާބަރަށްދީ، ޢަދްލު އިންޞާފުގެ މަތީން ބަރާބަރަށް މިނެކިރައިދޭށެވެ! އެހެނީ، އެއްވެސް މީހަކަށް ގެއްލުން ދިނުމެއް އަދި ތިމާއަށް ގެއްލުން ލިބިގަތުމެއް ވިއަސް ނުވެއެވެ. އަދި މިނެކިރާ އިރު، ފަހަރެއްގައި ވެސް މަދުކޮށް އުނިނުކުރާށެވެ!",""],["(01) އަދި ބިން ފަތުރުއްވައި، ޚަލްޤުތަކުން ދިރިއުޅުމަށް ފަސޭހަ ތަނެއްގެ ގޮތުގައި، اللهُ I އެ ބިން ލެއްވިއެވެ. އެއީ، ގޯތިގެދޮރު ބިނާކޮށް، ދަނޑުގޮވާންކޮށް، ޖަނަވާރުތައް ގެންގުޅެ އަދި މި ނޫން ވެސް ދިރިއުޅުމުގައި މީސްތަކުންނަށް ބޭނުންވާ އެހެނިހެން ކަންތައްތައް އެ ތާނގައި ކުރެވޭ ފަދަ ގޮތަކަށެވެ. އަދި މީސްތަކުންގެ ހުރިހައި ބޭނުންތަކެއް ވެސް، އެ ބިމުން ޙާޞިލުކުރެވޭ ފަދަ ގޮތަކަށް މެއެވެ.",""],["(11) އެ ބިމުގައި ބާވަތްބާވަތުގެ މޭވާ އަޅާ ގަސްތައް ވެއެވެ. އެއީ، އެ ގަސްތަކުގެ މޭވާތަކުން މީސްތަކުން ކައިބޮއި އުޅުމަށެވެ. އަދި އެއްތައް ނުކުމެ، އެ އެއްތައް ފަޅައިގެން ގޮސް، މާތަކުން ފުރިގެންވާ އިހާތައް ނުކުންނަ ކަދުރު ރުއްތައް ވެސް   އެ ބިމުގައި ވެއެވެ. އަދި އޭގައިވާ މާތައް ފޮޅި، ކަދުރުއަޅައި، އެ ތަކެތި ބޮޑުވުމުން ރޯ ކަދުރާއި، ދޮންވެ ފައްކާވެފައިވާ ކަދުރާއި، ހިކި ކަދުރު މީސްތަކުންނަށް ލިބެއެވެ.",""],["(21) އަދި ގޮދަނާއި، ބާރުލީ ފަދަ ތަފާތު ބާވަތްބާވަތުގެ ތޮށި ހުންނަ އޮއްޓަރުން ފުރިފައިވާ ކުރާތައް ނުކުންނަ ގަސްތަކާ އަދި ވަސްމީރު މާމެލާމެލީގެ ބާވަތްތައް އަޅާ ގަސްތައް، އެ ބިމުގައި ވެއެވެ. އެއީ، އެ އޮއްޓަރުގެ ބާވަތްތަކުން މީސްތަކުންނާއި، އެބަމީހުންގެ ނަޢަމް ސޫފިތައް ކެއުމަށް ޓަކައެވެ. އަދި ތަފާތު މާމެލާމެލީން މީރުވަސް ލިބިގަނެ، މީސްތަކުން އުފަލާއި އަރާމު ޙާޞިލުކުރުމަށް ޓަކައި ވެސް މެއެވެ.",""],["(31) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި، ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [72] ދަންނާށެވެ! މި ސުވާލުގެ ޖަވާބުގައި އެންމެހައި އިންސީން ވެސް އަދި ޖިންނީން ވެސް ދަންނަވާން ޖެހެނީ މި ފަދައިންނެވެ. [ އޭ އަޅަމެންގެ ވެރި رَبّއެވެ! އިބަ إِلٰهُ ދެއްވި ނިޢުމަތްތަކުގެ ތެރެއިން އެއްވެސް ނިޢުމަތަކަށް އަޅަމެން އިންކާރެއް ނުކުރަމެވެ. ފަހެ، އެންމެހައި ޙަމްދާއި، ޘަނާއާއި، ތަޢުރީފު ޙައްޤުވެގެން ވަނީ، ހަމައެކަނި އިބަ إِلٰهއަށެވެ.] ނަމަވެސް، އެ ފަދައިން ޖަވާބުދީ އެ ގޮތަށް ޢަމަލުކުރަނީ އިންސީންނާއި ޖިންނީންގެ ތެރެއިން ވަރަށް ވެސް މަދު ބަޔެކެވެ.","[72]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(41)    آدَمُ uގެ ދަރިފަސްކޮޅުން، اللهُ I އެންމެހައި މީސްތަކުން އުފެއްދެވިއެވެ. އެ إِلٰهُ، آدَمُ u އުފެެއްދެވީ ބިމުގެ މަށީން، އެތައް މަރްޙަލާތަކަކަށް ބަދަލުކުރެއްވުމަށް ފަހުގައެވެ. ފުރަތަމަ މަރްޙަލާގައި ބަދަލުކުރެއްވީ، ފެނާ އެކުވެ، ކުލައާއި ވަސް ބަދަލުވެ ތަޣައްޔަރުވެފައިވާ ކަޅުކުލައިގެ މަށިގަނޑަކަށެވެ. ދެން އެއަށްފަހު، އެ މަށިގަނޑު ހަރުވެ ހިކި، އޭގައި ޖަހައިލީމާ އަޑު އިވޭ ގޮތަށް އެތެރޭގައި ހޮއި ހުރި އެއްޗަކަށް ބަދަލުކުރެއްވިއެވެ.  ދަންނާށެވެ! އިންސާނާ ބިމުގެ މަށީން އުފެއްދެވުމުން، އިންސާނާގެ ޝަރަފުވެރިކަމާއި މާތްކަމުގެ މައްޗަށް ދަލީލުލިބެއެވެ. އެހެނީ، އެންމެހައި މަޢުދަންތަކާއި، ފަތްޕިލާވެއްޔާއި، މޭވާ އަޅާ ގަސްތަކާއި، ދަނޑު ގޮވާމުގެ ބާވަތްތަކާއި، މާމެލާމެލީގެ ގަސްތައް އުފެދެނީ ބިމުންނެވެ. ވުމާއެކު، ބިމުގެ ވެއްޔާއި މައްޓަކީ، އޭގައި އެތައް ފައިދާތަކެއް އެކުލެވިގެންވާ އެއްޗެކެވެ.",""],["(51) އެންމެހައި ޖިންނީން ވެސް، اللهُ  I އުފެއްދެވީ އިބިލީހުގެ ދަރިފަސްކޮޅުންނެވެ. އެ إِلٰهُ، އެ އިބިލީސް އުފެއްދެވީ، އަނދާލެއް ގަދަކަމުން ރަތްކުލައާއި، ރީނދޫކުލައާއި، ފެހިކުލަ އަރައަރައި ހުރި ދުމެއްނެތް އަލިފާނެއްގެ ހުޅުގަނޑަކުންނެވެ.  ދަންނާށެވެ! އަލިފާނުން، ޖިންނީން އުފެއްދެވުމުން، ގިނަ ޖިންނީންގެ ކިބައިގައިވާ ނުބައި ނުލަފާ ކަމުގެ މައްޗަށް ދަލީލުލިބެއެވެ. އެހެނީ، އަލިފާނަކީ، އެ ޖެހުނު އެއްޗެއް އަންދައި ނެތިކޮށްލާ އެއްޗެކެވެ. ވުމާއެކު، ރުޅިވެރިކަމާއި، ޙަސަދަވެރިކަމާއި، ނުބައިނުލަފާކަމަކީ، ގިނަ ޖިންނީންގެ ކިބައިގައިވާ ސިފައެކެވެ.",""],["(61) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި، ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތް ތަކަކަށްހެއްޔެވެ؟ [73]","[73]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(71) اللهُ Iއީ، އިރު އަރާ ދެ ތަނާއި، އިރު އޮއްސޭ ދެ ތަނުގެ ވެރި إِلٰهއެވެ. އިރު އަރާ ދެ ތަނަކީ، އުތުރު ދަނޑީގައި އިރު ހުންނަ މޫސުމުގައި އިރުއަރާ ތަނާއި، ދެކުނު ދަނޑީގައި އިރު ހުންނަ މޫސުމުގައި އިރުއަރާ ތަނާއި މި ދެ ތަނެވެ. އިރު އޮއްސޭ ދެ ތަނަކީ، އުތުރު ދަނޑީގައި އިރު ހުންނަ މޫސުމުގައި އިރުއޮއްސޭ ތަނާއި، ދެކުނު ދަނޑީގައި އިރު ހުންނަ މޫސުމުގައި އިރުއޮއްސޭ ތަނާއި މި ދެ ތަނެވެ. ދަންނާށެވެ! އެ ކަންކަން އެ ގޮތަށް ތަދްބީރުކުރައްވައި ހިންގަވަނީ، اللهُ Iއެވެ. އަދި ހުރިހައި ތަންތަނާއި ހުރިހައި ޒަމާންތަކެއްގެ ވެރި ފަރާތަކީ، އެ إِلٰهއެވެ.",""],["(81) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [74]","[74]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(91) މީރުފެނުގެ ކޯރާއި ލޮނުފެނުގެ ކަނޑު ހިންގެވީ، اللهُ  Iއެވެ. އަދި މީރުފެނުގެ ކޯރާއި، ލޮނުފެނުގެ ކަނޑު ހިނގަމުން ގޮސް ބައްދަލުވޭ މެއެވެ. ނަމަވެސް، ކޯރުގެ ފެން ކަނޑުގެ ފެނާ އެކުނުވަނީ، اللهُ  Iގެ މިންވަރުފުޅާއި އަމުރުފުޅަށެވެ.",""],["(02) އަދި މީރުފެނުގެ ކޯރާއި ލޮނުފެނުގެ ކަނޑާ ދެމެދު، اللهُ I ވަނީ ހުރަހެއް ލައްވައިފައެވެ. އެއީ، ކޯރުގެ މީރުފެން ކަނޑުގެ ލޮނުފެނާ އެކުވެއްޖެ ނަމަ، ކޯރުގެ މީރުފެން ލޮނުވެދާނޭތީވެ، އެކަން   އެ ގޮތަށް ވިއަ ނުދެއްވުމަށް ޓަކައެވެ. އެހެނީ، އެ ކަން އެ ގޮތަށް، އެ إِلٰهُ މިންވަރުނުކުރެއްވި ނަމަ، މީސްތަކުންނަށާއި، އެއްގަމުގައި ދިރިއުޅޭ ޖަނަވާރުތަކަށާއި، ދަނޑު ގޮވާމަށް ބޭނުންވާ މީރުފެނެއް ނުލިބުނީހެވެ. އަދި ކޯރުގެ މީރުފެން ކަނޑުގެ ލޮނުފެނާ އެކުވެ، ކަނޑުގެ ލޮނުފެން މީރުފެނަށް ވިއަ ނުދެއްވުމަށް ޓަކައެވެ. އެހެނީ، އެ ކަން އެ ގޮތަށް މިންވަރުނުކުރެއްވި ނަމަ، ކަނޑުގައި ދިރިއުޅޭ ތަކެއްޗަށް ބޭނުންވާ ލޮނުފެން ވެސް ނުލިބުނީހެވެ.",""],["(12) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [75]","[75]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(22) ކޯރުގެ މީރުފެނާއި، ކަނޑުގެ ލޮނުފެނާއި، މި ދެ ފެނުންމެ، ނުހަނު އަގު މާތް  ތަކެތި ކަމުގައިވާ ބޮޑެތި މުތްތަކާއި ކުދި މުތްތައް އުފެދެއެވެ. އެހެނީ، އިތާގެ އަނގައިގެ ތެރެއަށް ވާރޭފެން އެޅުމުން މުތް އުފެދޭ ކަމުގައި، عَبْدُ اللهُ  بْنِ عَبَّاس kގެ އަރިހުން ރިވާވެގެން ވެއެވެ. ބައެއް މުފައްސިރުންގެ ނަޒަރުގައި، މި އާޔަތުގައި ބަޔާންކުރައްވައިފައި މިވާ ލުއުލުއަކީ އިތާގެ ބަނޑުން ނުކުންނަ މުތެވެ. މަރުޖާނަކީ، ރަތް ކުލައިގެ އަގު މާތް ޖަވާހިރެކެވެ. [76] މި ހުރިހައި ކަމަކީ ވެސް، الله Iގެ ކުޅަދުންވަންތަކަމުގެ ބޮޑުކަމުން ހިނގާ ކަންކަމެވެ.","[76]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي"],["(32) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [77]","[77]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(42) އަދި އެ އުޅަނދުތަކުގެ ބޮޑުކަމާއި ބިޔަކަމުން، އުސް ފަރުބަދަތަކެއް ފަދަ ބޮޑެތި ނައުތަކާއި، ބޯޓުތަކާއި، މަނަވަރުތަކާއި، އެ ނޫން ވެސް ކަނޑުގައި ދުވާ އެންމެހައި އުޅަނދުތައް، އަޅުތަކުންގެ ޚިދުމަތުގައި، اللهُ I ލައްވައި، ރައްކައުތެރިކަމާ އެކު،  އެ ތަކެތީގައި އެބައިމީހުންނަށް ދަތުރުފަތުރު ކުރެވޭނޭ ގޮތް މިންވަރުކުރެއްވީ، އެ إِلٰهއެވެ. އެހެނީ، އެ ތަކެތީގެ ވެސް ޙަޤީޤީ މިލްކުވެރިކަން ވަނީ، އެ إِلٰهއަށެވެ. ވުމާއެކު، ދަތުރުކުރާން ބޭނުންކުރެވޭ އެންމެހައި ވަސީލަތްތައް މީސްތަކުންގެ ޚިދުމަތުގައި ލެއްވިކަމީ، އެބައިމީހުންނަށް، އެ إِلٰهُ ދެއްވި ނިޢުމަތްތަކުގެ ތެރެއިން ނުހަނު ބޮޑު ނިޢުމަތެކެވެ.",""],["(52) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [78]","[78]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(62) ބިންމަތީގައިވާ ކޮންމެ އެއްޗަކީ، ފަނާވެދަނިވި އެއްޗެކެވެ. އަދި ދާއިމަށް ދެމިތިބެނިވި ނިޢުމަތުގެ ގޮވައްޗަށް ނުވަތަ ޢަޛާބުގެ ގޮވައްޗަށް އިންސާނާއަށް ދެވޭނީ، އޭނާ މަރުވުމަށް ފަހުގައެވެ.",""],["(72) އަދި، އިބަ ރަސޫލާގެ ވެރި رَبُّގެ ޛާތުފުޅު ދިރިދެމިވޮޑިގެން ވެއެވެ. އެއީ، ފެށުމެއް، ނިމުމެއް އަދި މަރުވުމެއް، ފަނާވުމެއް ވެސް ނެތިއެވެ. އެ إِلٰهއީ، ކީރިތިވަންތަކަމާއި، މާތްވަންތަކަމާއި، މަތިވެރިވަންތަކަމާއި، ދީލަތިވަންތަކަމުގެ ވެރި  إِلٰهއެވެ. ދަންނާށެވެ! اللهُ Iގެ ކީރިތިވަންތަކަމާއި، މާތްވަންތަކަމާއި، މަތިވެރިވަންތަކަމާއި، ދީލަތިވަންތަކަމާ އެކަށޭނަ ގޮތުގެ މަތީން، އެ إِلٰهގެ ވަޖުހުފުޅު ވާކަން މި އާޔަތުގައި ސާބިތުކުރައްވައިފައި ވެއެވެ. ވީމާ، އެ ކަމަށް އީމާންވުމަކީ ވާޖިބުކަމެކެވެ. އެއީ، އެ إِلٰهގެ ވަޖުހުފުޅު، އެ إِلٰهُ  ހެއްދެވި މަޚްލޫޤުންގެ މޫނުތަކާ އެއްވެސް ސިފައެއްގައި އެއްގޮތް ކުރުމަކާ ނުލައެވެ.[79]","[79]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(82) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [80]","[80]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(92) އުޑުތަކުގައިވާ މަލާއިކަތުންގެ ބޭނުންފުޅުތަކަށް އެދިވަޑައިގެން، اللهُ Iގެ ޙަޟްރަތުގައި އެ މަލާއިކަތުން ދަންނަވަތެވެ. އަދި ބިމުގައިވާ އިންސީންނާއި ޖިންނީންނާ  އަދި އެންމެހައި ދިރޭތަކެތީގެ ތަފާތު ބޭނުންތައް ފުއްދަވައިދެއްވުމަށް އެދި، އެބައިމީހުންނާއި އެ ތަކެތި، އެ إِلٰهُގެ ޙަޟްރަތުގައި ދަންނަވަތެވެ. އަދި، އިންސީންނާއި ޖިންނީންގެ ތެރެއިން ގިނަ ބަޔަކު، ބަހާއި ޢަމަލުން، އެ إِلٰهُގެ ގިނަގުނަ ނިޢުމަތްތަކަށް ޝުކްރުވެރިނުވިކަމުގައި ވިއަސް، މުޞީބާތްތައް ކުރިމަތިވެ، ޙާލުގައިޖެހުމުން، އެ ކަންކަމުން ސަލާމަތްކޮށްދެއްވުންއެދި، އެ ފަދަ މީސްމީހުން ވެސް، އެ إِلٰهُގެ ޙަޟްރަތުގައި ދަންނަވަތެވެ. އަދި މަޚްލޫޤުންނަށް ބޭނުންވާ ކަންތައްތަކަށް އެދި، އެ إِلٰهُގެ ޙަޟްރަތުގައި ދަންނަވާން މަޚްލޫޤުންނަށް ޖެހެނީ، އަމިއްލައަށް ފުދިގެންވާ އެއްވެސް މަޚްލޫޤަކު ނުވުމާ އެކު، އެ إِلٰهُ ދެއްވާ ދެއްވުމަށް ހުރިހައި ވަގުތެއްގައިމެ މަޚްލޫޤުން ބޭނުންވެފައި ވާތީއެވެ. އަދި ކޮންމެ ދުވަހަކު، ކޮންމެ ވަގުތަކު އަދި ކޮންމެ ހިނދަކުމެ، އެ إِلٰهُ  ވޮޑިގެންވަނީ، އެ إِلٰهُގެ އަޅުތަކުންގެ ކޮންމެވެސް ކަމެއްގައެވެ. ވުމާއެކު، އެ إِلٰهُ އިރާދަކުރެއްވި ގޮތަކަށް، ބައެއް އަޅުތަކުން ޢިއްޒަތްތެރިކުރައްވައި، އަނެއްބައި އަޅުތަކުން ނިކަމެތިކުރައްވައި، އެއް ބައެއްގެ ރިޒްޤު ތަނަވަސްކުރައްވައި، އަނެއް ބައެއްގެ ރިޒްޤު ދަތިކުރައްވަތެވެ. އަދި ކައުނުގެ އެންމެހައި ކަންތައްތައް ހިންގެވުމަށް އަޒަލުގައި ކަނޑައަޅުއްވައި، ލިއުއްވައި، މިންވަރުކުރައްވައިފައިވާ ގޮތުގެ މަތީން އެ ހުރިހައި ކަމެއް ހުރިހައި ވަގުތެއްގައިމެ ހިންގަވައި ތަންފީޛުކުރައްވަތެވެ. އެއީ، އެ إِلٰهُގެ ޙިކްމަތްވަންތަކަމާ އެއްގޮތްވާ ގޮތުގެ މަތީންނެވެ.[81]","[81]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(03) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [82]","[82]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(13) އޭ އިންސީންނާއި ޖިންނީންނޭވެ! ދުނިޔެ ފަނާކުރައްވައި ނެތިކުރެއްވުމުގެ ކަންތައްތައް ނިމުމާ އެކު، ޤިޔާމަތް ޤާއިމުކުރައްވައިފާހުށީމެވެ. އަދި މަޙްޝަރުގެ މައިދާނަށް ތިޔަ އެންމެތަކުން ވެސް އެއްކުރައްވައި، ތިޔަބައިމީހުން ދުނިޔޭގައި ކުޅަ ޢަމަލުތަކުގެ ޙިސާބުބައްލަވައި، އެ ޢަމަލުތަކާ އެކަށޭނަ ޖަޒާ ނުވަތަ ސަޒާ، ނިކަންހުރެ ތިޔަބައިމީހުންނަށް، ތިމަން إِلٰهُ ދެއްވާހުށީމެވެ. ހެޔޮ ޢަމަލުކުޅަ މީހުންނަށް ހެޔޮ ޖަޒާ، ނުބައި ޢަމަލުކުޅަ މީހުންނަށް ނުބައި ޖަޒާ ދެއްވާހުށީމެވެ. [83]","[83]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(23) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [84]","[84]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(33) ޤިޔާމަތް ޤާއިމުވާ ދުވަހުން، އިންސީންނާއި ޖިންނީން މަޙްޝަރުގެ މައިދާނަށް އެއްކުރެއްވުމަށް ފަހު، اللهُ I އެބައިމީހުންނަށް އަންގަވާނެތެވެ. އޭ އިންސީންނާއި ޖިންނީންނޭވެ! ތިމަން إِلٰهُގެ ކަށަކުޅަދުންވަންތަކަމާއި، ބާރުފުޅުގެ ދަށުން ނުކުމެ، ތިޔަބައިމީހުންނާމެދު، ތިމަން إِلٰهُ އިއްވަވާ ނިޔާފުޅުގެ އަޑު ނޭހުމަށް ޓަކައި، ފިލައިގެން ދެވޭ ފަދަ ކުޅަދާނަކަމެއް ތިޔަބައިމީހުންނަށް ލިބިގެންވާ ނަމަ، ފަހެ، ތިޔަބައިމީހުން އުޑުތަކާއި ބިމުގެ ކަންކޮޅުތަކުން ނުކުމެ، ފިލައިގެން ނިކަން ގޮސްބަލާށެވެ! ޝައްކެއްނެތެވެ. ގަދަފަދަ ބާރަކާ ލައިގެން މެނުވީ، ތިމަން إِلٰهُގެ ކަށަކުޅަދުންވަންތަކަމާއި ބާރުގެ ދަށުން ނުކުމެ، ތިޔަބައިމީހުންނަކަށް ފިލައިގެނެއް ނުދެވޭނެތެވެ. އެހެނީ، ތިމަން إِلٰهُގެ ކަށަކުޅަދުންވަންތަކަމާއި ބާރުގެ ދަށުން ނުކުމެ، ފިލައިގެން ދެވޭ ފަދަ އެއްވެސް ބާރުވެރިކަމެއް ތިޔަބައިމީހުންގެ ކިބަޔަކު ނުވެއެވެ. އަދި، ތިމަން إِلٰهُ ފިޔަވައި، އެހެން އެއްވެސް ފަރާތަކުން އެ ފަދަ ބާރުވެރިކަމެއް ތިޔަބައިމީހުންނަކަށް ނުމެ ލިބޭނޭ މެއެވެ. އަދި ތިޔަބައިމީހުންނަކީ، ތިޔަބައިމީހުންގެ އަމިއްލަ ނަފްސަށް ފައިދާއެއް ލިބިދިނުމުގެ ބާރެއް އަދި ގެއްލުމަކުން ސަލާމަތްވެގަތުމުގެ ބާރެއް ވިއަސް، ޤިޔާމަތް ޤާއިމުވާ ދުވަހުން ލިބޭނޭ ބައެއް ވެސް ނޫނެވެ. އަދި  އެ ދުވަހުން، اللهُ I ދެއްވި ބާރެއް ފިޔަވައި އެހެން އެއްވެސް ބާރެއް، އެއްވެސް މީހަކަށް ދެވޭނޭ ހަމަ އެއްވެސް ފަރާތެއް ނުވާނެތެވެ. [85]","[85]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(43) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [86]","[86]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(53) އޭ އިންސީންނާއި ޖިންނީންނޭވެ! ޤިޔާމަތް ޤާއިމުވާ ދުވަހުން، ތިޔަ ދެބައިމީހުންގެ ތެރެއިން ފުރެދުންތެރީންގެ މައްޗަށް ފޮނުއްވޭނޭ ޢަޛާބަކީ، އެއްވެސް ދުމެއް ނެތް އަލިފާނުގެ ހުޅުގަނޑުތަކާ އަދި އަލިފާނުގެ ހުޅުގަނޑުތަކެއް ނެތި ފޮނުއްވޭ ދުމެވެ. އަދި ވިރުވައިލެވިފައިވާ ރަތުލޯ ވެސް، ތިޔަ ދެބައިމީހުންގެ ބޮލަށް އޮއްސައިލެވޭނެތެވެ. އެ ހިނދު އެ ޢަޛާބުން ތިޔަ ދެބައިމީހުން ސަލާމަތްކޮށް މިންޖުކޮށްދޭނޭ އެއްވެސް އެހީތެރިއަކު ތިއައިން އެއްވެސް ބަޔަކަށް ނުވާނެތެވެ. އަދި ތިޔަ ދެބައިމީހުންގެ ތެރެއިން އެއްވެސް ބަޔަކީ، އަނެއް ބަޔަކަށް ނަޞްރުވެރިވެވޭނޭ ބައެއް ވެސް ނޫނެވެ.[87]","[87]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(63) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [88]","[88]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(73) ފަހެ، ޤިޔާމަތް ޤާއިމުވާ ދުވަހުން، އުޑު ފަޅަފަޅައިގެން ދާ ހިނދު، ރަތް ފިނިފެން މަލުގެ ކުލަ  އެ އުޑަށް އަރާނެތެވެ. ނުވަތަ ނަރަކައިގެ ހޫނު އައިސް ޖެހުމުން ތަފާތު ކުލަކުލަ އަރާ ކެކިކެކިހުންނަ ތެޔޮގަނޑެއް ފަދައިން އެ އުޑު ވެދާނެތެވެ. ބައެއް ފަހަރު ހުންނާނީ ރަތްކުލައިގައެވެ. އަނެއްބައި ފަހަރު، ވިރުވައިލެވިފައިވާ ހޫނު ތިމަރައިގެ ކުލައިގައެވެ. އެހެންކަމުން، ތެޔޮކުނޑިއާއި ގަނޑު ރިހި ވިރޭ ފަދައިން ވިރިވިރި އެ އުޑު އޮންނާނެތެވެ. އެ ގޮތަށް އެ ކަންކަން ވުމުން، އެ ދުވަހުގެ ހޫނުގަދަކަމާއި، ބިރުވެރިކަމާއި، ނާމާންކަން އިންތިހާއަށް ބޮޑުވާނެތެވެ. އެ ވަގުތު މަލާއިކަތުން ބިމަށް ފައިބައިވަޑައިގަންނަވާނެތެވެ. [89]","[89]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(83) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [90]","[90]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(93) ފަހެ، އިންސީންނާއި ޖިންނީންގެ ތެރޭގައިވާ މުޖުރިމުން، ދުނިޔޭގައި ކުޅައީ ކޮން ފާފަތަކެއްތޯ އައްސަވައި، އެއިން އެކަކާ ވެސް، اللهُ I ޤިޔާމަތް ދުވަހުން ސުވާލެއް ނުކުރައްވާނެތެވެ. އެހެނީ، އެބައިމީހުން ކުޅަ ފާފަތައް، އެ إِلٰهُ  މޮޅަށް ދެނެވޮޑިގެން ވެތެވެ. ނަމަވެސް، އެ ދުވަހުން އެބައިމީހުންނާ ސުވާލުކުރައްވާނީ، އެ ފާފަތަކަށް އަރައިގަތީ ކީއްވެގެންހެއްޔެވެ؟ އަދި އެ ދުވަހުން، އިންސީންނާއި ޖިންނީންގެ ތެރޭގައިވާ މުޖުރިމުން، ނަރަކައަށް ގެންދެވޭއިރު، އެއިން އެއްވެސް މީހަކު ކޮށްފައިވާ ފާފައަކާ ބެހޭ ގޮތުން، އެއިން އެކަކާ ވެސް، މަލާއިކަތުން ސުވާލެއް ނުކުރައްވާނެތެވެ. އެހެނީ،  އެ ދުވަހުން ކުށްވެރި މުޖުރިމުން ފާހަގަވެ އެނގޭނެތެވެ. އެބައިމީހުންގެ މޫނުމަތީން ފެންނާނީ ހިތާމައާއި މޮޅިވެރިކަމުގެ އަސަރުތަކެވެ. އަދި އެބައިމީހުންގެ މޫނުތައް ހުންނާނީ ކަޅުވެ އަނދިރިވެފައި ވެސް މެއެވެ. ލޯތައް ހުންނާނީ ނޫވެފައެވެ.[91]","[91]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَتَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(04) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[92]","[92]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(14) ޤިޔާމަތް ޤާއިމުވާ ދުވަހުން، ކުށްވެރި މުޖުރިމުން ވަކިވެ އެނގޭ ގޮތަށް ފާހަގަކުރެއްވިފައި ވާނެއެވެ. އެހެނީ، އެ ދުވަހުން އެބައިމީހުންގެ މޫނުތައް ހުންނާނީ ކަޅުކުރެއްވިފައެވެ. ލޯތަކުގައި ހުންނާނީ ނޫކުލައެވެ. ވުމާއެކު، އެ ދުވަހު ޒަބާނިއްޔަ މަލާއިކަތުންނަށް އަމުރުކުރެއްވޭހުށީ، މުޖުރިމުންގެ ފަޔާއި ނިތްކުރިއާ އެކު ބަންނަވައި ނަރަކައަށް އެއްލަވައިލެއްވުމަށެވެ.[93]","[93]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(24) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [94]","[94]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(34) ދުނިޔޭގައި އުޅުނުއިރު ފާފަތަކަށް އަރައިގަތް މުޖުރިމު އިންސީންނާއި ޖިންނީންނަށް، ޤިޔާމަތް ޤާއިމުވާ ދުވަހުން، މަލާމާތުގެ ގޮތުން ބުނެވޭނެތެވެ. ދުނިޔޭގައި އުޅުނު އިރު ތިޔަ މުޖުރިމުން ދޮގުކޮށް އުޅުނު ނަރަކަ، ތިޔަބައިމީހުންގެ ހަމަލޮލުން މިއަދު ތިޔަ ދެކެނީއެވެ. [95] އަދި ތަފާތު ވަންނިވަންނީގެ ޢަޛާބުގެ ރަހަ، މިއަދު ތިޔަބައިމީހުން ތިޔަ ލިބިގަންނަނީ ވެސް، އެ ނަރަކައިގައެވެ. އެއީ، އަލިފާނުގެ ހުޅުގަނޑުތަކުންނާއި، ކަސްތަޅުތަކުންނާއި، ހިލިހިލާތަކުންނާ އަދި އެ ނޫން ވެސް އެތައް ބާވަތަކުންނެވެ. [96]","[95]- تَفْسِيرُ الْقُرْآنِ الْعَظِيمِ لِلإِمَامِ الْحَافِظِ ابْنِ كَثِير الدِّمِشْقِي\r[96]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(44) އިންސީންނާއި ޖިންނީންގެ ތެރެއިން، اللهُ Iއަށް އުރެދި ކާފިރުވެ، ރަސޫލުން ގެންނެވި ރިސާލަތަށް އިންކާރުކޮށް، ނަރަކައާއި އެ ތާނގެ ޢަޛާބު ދޮގުކުރި މުޖުރިމުން، ޤިޔާމަތް ޤާއިމުވާ ދުވަހުން ތިބޭނީ ނަރަކައިގެ އަލިފާނާއި އެ ތާނގެ ކެކިކެކިހުންނަ ހޫނުފެނާ ދެމެދު ހިނގަހިނގައެވެ. ފެނަށް އެދި ގޮވުމުން ލިބޭހުށީ، ހޫނުކަން އޭގެ ނިހާޔަތަށް ގޮސްފައިވާ ކެކިކެކިހުންނަ ފެނެވެ. އެ ބުއިމުން އެބައިމީހުންގެ ގޮހޮރުތައް ބުރިބުރިވެގެންދާނެތެވެ.[97] ދަންނާށެވެ! އެ ފެން ވާނީ ވިރުވައިލެވިފައިވާ ރަތުލޯ ފަދައިންނެވެ.","[97]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(54) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [98]","[98]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(64) އަދި އިންސީންނާއި ޖިންނީންގެ ތެރެއިން ފިރިހެނަކު ނުވަތަ އަންހެނަކު ވިއަސް، ޤިޔާމަތް ޤާއިމުވާ ދުވަހުން، އޭނާގެ ވެރި رَبُّގެ ޙަޟްރަތުގައި، ކޮއްޅަށް ހުންނާން ޖެހޭނޭކަން ޔަޤީންކޮށް، އެ ކަމާމެދު ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެއްޖެ ނަމަ، އެ މީހަކަށް ޓަކައި، ސުވަރުގޭގައި ދެ ބަގީޗާ އޮންނާނެތެވެ. އެއް ބަގީޗާއަކީ، اللهُ Iގެ އަމުރުފުޅުތަކަށް ބޯލަނބައި ކިޔަމަންތެރިވެ ހެޔޮ ޢަމަލުކުރިކަމަށް ޓަކައި، އޭނާއަށް ދެއްވޭ ބަގީޗާއެކެވެ. އަނެއް ބަގީޗާއަކީ، އެ إِلٰهُ ނަހީކުރެއްވި ކަންތައްތަކުން ދުރުވެ، ޝައިޠާނާ ދެއްކި މަގުން، ނުހިނގި ކަމަށް ޓަކައި، އޭނާއަށް ދެއްވޭ ބަގީޗާއެކެވެ. އެ ދެ ބަގީޗާ ދެއްވޭނީ، اللهُ Iއާ ކުއްތަންކުރެއްވިގެންވާ، އެންމެ ދަރަޖަ މަތިވެރި މީހުންނަށެވެ. އަދި އެ ދެ ބަގީޗާ ދެއްވޭ މީހުންގެ ގަހަނާތަކާއި، އެބައިމީހުންގެ ގަނޑުވަރުތަކާއި، ފޭލިގެތަކާއި، އެ ތަންތާނގައިވާ ތަށިތަކާއި، ކަންވާރުތައް ވާނީ ޚާލިޞް ރަނުންނެވެ.[99] މި އާޔަތް ބާވައިލެއްވުނު ސަބަބު: اَلْإِمِامُ الْقُرْطُبِي ނަޤުލުކުރައްވައިފައި ވެއެވެ. أَبُو بَكْرٍ hއަށް ފަރީއްކޮޅު އަރުވާ އަޅު ކުއްޖަކު އުޅުނެވެ. އަދި ކޮންމެ ފަހަރަކު ވެސް އޭނާ ފަރީއްކޮޅެއް ގެނައުމުން، އެ އެއްޗެއް ގެނައި ތަނަކާއި، ހޯދިގޮތަކާ ބެހޭ ގޮތުން ސުވާލުކުރައްވަތެވެ. މި ކަން މި ގޮތަށް ހިނގަމުންދަނިކޮށް، އެއް ދުވަހަކު އޭނާ އެ ގެނައި އެއްޗެއް ގެނެސް އެރުވުމުން، އެ އެއްޗެއް އެ ގެނައި ތަނަކާއި ހޯދި ގޮތަކާ ބެހޭ ގޮތުން ސުވާލުނުކުރައްވައި، އެ އެއްޗެއް ފަރީއްކުޅުއްވިއެވެ. ދެން އެ އަޅު ކުއްޖާ ދެންނެވިއެވެ. މިއަދު އަޅުގަނޑު މި ގެނައި ތަކެތި ހޯދި ގޮތަކާއި، އެ ތަކެތި ގެނައި ތަނަކާ ބެހޭ ގޮތުން ސުވާލުނުކުރެއްވީ ކީއްވެގެންތޯއެވެ؟ ވިދާޅުވިއެވެ. ހަނދާންނެތުނީއެވެ. މި ފަދައިން ވިދާޅުވުމަށް ފަހު، އޭނާކުރެން އެއްސެވިއެވެ. ކަލޭ، މި ތަކެތި ހޯދީ ކިހިނެއްހެއްޔެވެ؟ އޭނާ ދެންނެވިއެވެ. ތިޔައީ، އަޅުގަނޑު އިސްލާމް ދީން ޤަބޫލުކުރުމުގެ ކުރީގައި ކޮންމެވެސް ބަޔަކަށް ކަހީނުކަން ކޮށްދިނުމުން، އެބައިމީހުން ދީފައިވާ ތަކެއްޗެވެ. ދެން ހަމަ އެ ވަގުތު، ހޮޑުފުޅުލައްވައި އެ ތަކެތި ނެރުއްވިއެވެ. ދެން އެއަށް ފަހު ވިދާޅުވިއެވެ. އޭ އަޅުގެ ވެރި رَبّއެވެ! އެ ތަކެތީގެ ތެރެއިން ނާރުތަކުގެ ތެރެއަށް ވަން ތަކެތި ހިފެހެއްޓެވީ، އިބަ إِلٰهއެވެ. ދެން، އެ ކަމާ ގުޅިގެން މި އާޔަތް ބާވައިލެއްވުނެވެ. އަދި، اللهُ I އެ ދެބަފައިކަލުންނަށް ރުއްސުންލެއްވި، ابْنُ عَبَّاسގެ އަރިހުން ރިވާވެގެން ވެއެވެ. މި އާޔަތް ބާވައިލެއްވުނީ، އެއްވެސް ބަޔަކު ނެތް ތަނެއްގައި ހުރެގެން ފާފައަކަށް އަރަގަތުމަށް ގަސްތުކޮށް، އެ ކަން ކުރެވޭނޭ ހުރިހައި މަގެއް ފަހިވެފައި ވުމާ އެކު ވެސް، ޤިޔާމަތް ޤާއިމުވާ ދުވަހުން، ތިމާގެ ވެރި رَبُّގެ ޙަޟްރަތުގައި ކޮއްޅަށް ހުންނާން ޖެހޭނޭކަން ހިތަށް ވަދެ، އެ إِلٰهއަށް ބިރުވެތިވުމުގެ ސަބަބުން، އެ ފާފައަކަށް އަރައިނުގަތް ކޮންމެ މީހަކާ މެދުގައެވެ.[100]","[99]- تَفْسِيرُ الْقُرْآنِ الْعَظِيمِ لِلإِمَامِ الْحَافِظِ ابْنِ كَثِير الدِّمِشْقِي\r[100]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(74) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[101]","[101]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(84) اللهُ  Iއާ ކުއްތަންކުރެއްވިގެންވާ މީހުންނަށް ސުވަރުގޭގައި ދެއްވޭ ދެ ބަގީޗާގެ ތެރެއިން، ކޮންމެ ބަގީޗާއެއްގައިވާ ގަސްތަކުގެ ހިޔާ ނުހަނު ދުރަށް ފެތުރިފައި އޮންނާނެތެވެ. އަދި އެ ގަސްތަކުގެ ގޮފިތައް ގިނަވެފައި ނުހަނު ރިވެތިވާނެތެވެ. އަދި އެ ގަސްތަކުގެ ފަތްތަކުގައި ހުންނާނީ އެހައިމެ ރިވެތި ފެހި ކަމެކެވެ. އަދި އޭގެ ތެރެއިން ގިނަ ގަސްތައް ފުރިފައި ހުންނާނީ ތަފާތު ބާވަތްބާވަތުގެ ރަހަ މީރު މޭވާތަކުންނެވެ.[102]","[102]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي"],["(94) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[103]","[103]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(05) އަދި ބަޔާންވެދިޔަ ފަދައިން، اللهُ Iއާ ކުއްތަންކުރެއްވިގެންވާ މީހުންނަށް ސުވަރުގޭގައި ދެއްވޭ ދެ ބަގީޗާގެ ތެރެއިން ކޮންމެ ބަގީޗާއެއްގައިމެ، އެ ތާނގެ ގަނޑުވަރުތަކާއި، ގަސްތަކުގެ ދަށުން ހިނގަހިނގައި އޮންނަ ފެންއާރުގެ ދެ އާރު ވާނެތެވެ. އެއީ، اللهُ I އެބައިމީހުންނަށް ދެއްވާ ނިޢުމަތްތައް އިތުރުކުރައްވައި ފުރިހަމަކުރެއްވުމަށް ޓަކައެވެ.[104]","[104]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(15) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[105]","[105]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(25) އަދި، اللهُ Iއާ ކުއްތަންކުރެއްވިގެންވާ މީހުންނަށް ސުވަރުގޭގައި ދެއްވޭ ދެ ބަގީއްޗާގެ ތެރެއިން ކޮންމެ ބަގީޗާއެއްގައިމެ، ހުރިހައި ބާވަތެއްގެ މޭވާ ހުންނާނެތެވެ. އަދި އެއިން ކޮންމެ މޭވާއަކުންމެ، ދެ ބާވަތެއް ވާނެތެވެ. އެއީ، އެބައިމީހުން ދަންނަ ބާވަތަކާއި ނުދަންނަ ބާވަތެކެވެ. ނުވަތަ ދޮންވެ ފައްކާވެފައިވާ މޭވާއާއި ހިކިފައިވާ މޭވާއެވެ.[106] ދަންނާށެވެ! އެއިން ކޮންމެ ބާވަތެއްގެ މޭވާ ވެސް ނުހަނު ރަހަ މީރުވެފައި ކުލަ ތަފާތުވާނެތެވެ.","[106]- أَنْوَارُ التَّنزِيلِ وَأَسْرَارُ التَّأْوِيلِ لِلْإِمَامِ نَاصِرِ الدِّينِ الْبَيْضَاوِي"],["(35) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[107]","[107]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(45) ޤިޔާމަތް ޤާއިމުވާ ދުވަހުން، ތިމާމެންގެ ވެރި رَبُّގެ ކުރިފުޅުމަތީގައި ކޮއްޅަށްތިބޭން ޖެހޭނޭ ކަމާމެދު ބިރުވެތިވެ އުޅުނު މީހުންނަށް ސުވަރުގޭގައި ދެއްވޭ ދެ ބަގީޗާގައި އެބައިމީހުން ތިބޭނީ، ނުހަނު ރިވެތިވެފައި، އެހައިމެ އަގުމާތް ދާންތަކެއްގެ މަތީގައި ލެނގިލައިގެން، ނުހަނު އަރާމުލިބެނިވި ގޮތުގައެވެ. އެ ދާންތަކުގެ ބަތާނަ ވާހުށީ ޢަރަބި ބަހުން އިސްތަބްރަޤު މި ނަން ކިޔާ ފަލަ ފަށުއިންނެވެ. އަދި އެ ދާންތަކުގެ ރިވެތިކަމާއި، ފުރިހަމަކަމާއި، އެ ދާންތަކުގައި އިށީނދެގެން ތިބޭ ބަޔަކަށް ލިބޭ އަރާމު، އިންސިއަކަށް އަދި ޖިންނިއަކަށް ވިއަސް އެ ދާންތަކުގައި އިށީނުމުން މެނުވީ، ޚިޔާލަށް ވެސް ގެނައުމަކީ ވާނޭ ކަމެއް ނޫނެވެ. އަދި އެ ދެ ބަގީޗާގައިވާ ގަސްތަކުގެ މޭވާތައް ވާނީ، ކޮއްޅަށް ތިބޭ މީހުންނަށާއި، އިށީނދެގެންތިބޭ މީހުންނަށާއި، އޮށޯވެގެންތިބޭ މީހުންނަށް ވެސް، ނުހަނު ފަސޭހަކަމާ އެކު ބިނދެވޭ ގޮތަށް، އެ އެންމެންނާ ވެސް ކައިރިކުރެއްވިގެންނެވެ.[108]","[108]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(55) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[109]","[109]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(65) ޤިޔާމަތް ޤާއިމުވާ ދުވަހުން، ތިމާމެންގެ ވެރި رَبُّގެ ޙަޟްރަތުގައި ކޮއްޅަށް ތިބޭން ޖެހޭނޭ ކަމާމެދު، ދުނިޔޭގައި އުޅުނުއިރު ބިރުވެތިވެ، ޙައްޤު ދީނުގައި ސާބިތުވެތިބި މީހުންނަށް، ސުވަރުގޭގައި ދެއްވޭ ބަގީޗާތަކުގައިވާ ގަނޑުވަރުތަކާއި، މާޅިކަތަކާއި، ފޭލިގެތަކުގައި އެބައިމީހުންނަށް ޓަކައި ޙޫރަލްޢީނުން ތިއްބަވާނެތެވެ. އެ ކަނބަލުންގެ ފިރީން ފިޔަވައި އެހެން އެއްވެސް ބަޔަކަށް އެ ކަނބަލުން ނުބައްލަވާނެތެވެ. އަދި އެ ކަނބަލުންގެ ފިރީންގެ ކުރީން، އިންސިއަކު އަދި ޖިންނިއަކު ވިއަސް، އެއިން އެއްވެސް ބޭކަނބަލެއްގެ ހަށިކޮޅުގައި ބީހިފައެއް ނުވާނެތެވެ. އެހެންކަމުން، އެ ކަނބަލުން ވާނީ ޢިއްފަތްތެރި ބިކުރުވެރީން ކަމުގައެވެ.[110]","[110]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(75) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[111]","[111]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(85) اللهُ Iއާ ކުއްތަންކުރެއްވިގެންވާ އަޅުތަކުންނަށް ސުވަރުގޭގައި ދެއްވޭ ޙޫރަލްޢީނުންނާ މެދު ދަންނާށެވެ! އެ ކަނބަލުންގެ ހަމުގެ ސާފުކަމާއި ފުރިހަމަކަމުގައި، ރަތްކުލައިގެ ނުހަނު އަގު މާތް ޔާޤޫތު ފަދައެވެ. އަދި އެ ކަނބަލުންގެ ކޯތާފަތުގެ ރަތްކަމާއި، ދޮންކަމާއި، ރިވެތިކަމުގައި، ނުހަނު އަގު މާތް މަރުޖާނު ފަދައެވެ.[112] ދަންނާށެވެ! މަރުޖާނަކީ ކުދި މުތް ނުވަތަ ރަތް ކުލައިގެ އަގުމާތް ޖަވާހިރެއް ކަމުގައި ރިވާވެގެން ވެއެވެ.[113]","[112]- تَفْسِيرُ الْإِمَامِ مُقَاتِلِ بْنِ سُلَيمَان\r[113]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي"],["(95) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[114]","[114]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(06) ކުދިބޮޑު އެންމެހައި ނިޢުމަތްތައް އަޅުތަކުންނަށް ދެއްވާ، ޚާލިޤުވަންތަ إِلٰهُ  އެއްކައުވަންތަކޮށް، ރަސޫލުން ދެއްކެވި މަގުން ހިނގައި، ހަމައެކަނި، އެ إِلٰهއަށް އަޅުކަންކޮށް، އެ إِلٰهُގެ އަޅުތަކުންނަށް ހެޔޮކޮށްހިތައި، އިޙްސާންތެރިވި މީހަކަށް ދެއްވާނޭ ޖަޒާއަކީ، ގިނަގުނަ ދަރުމައާއި، ބޮޑުވެގެންވާ ޘަވާބާއި، ސުވަރުގޭގެ ދާއިމީ ނިޢުމަތްތައް ކަމުގައި މެނުވީ ވާނޭހެއްޔެވެ؟[115] ނުވާނޭ ކަން ކަށަވަރެވެ.","[115]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(16) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[116]","[116]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(26) އަދި ކުއްތަންކުރެއްވިގެންވާ އަޅުތަކުންނަށް ދެއްވޭ ދެ ބަގީޗާ ފިޔަވައި އެހެން ދެ ބަގީޗާ ވެސް ސުވަރުގޭގައި ވެއެވެ. އެ ދެ ބަގީޗާ ދެއްވޭހުށީ ކަނާތަށް ފަތް ދެއްވުނު މީހުންނަށެވެ. އެއީ، ކުއްތަންކުރެއްވިގެންވާ މީހުންނަށްވުރެން ދަރަޖައިގެ ގޮތުން ދަށް ބަޔެކެވެ.[117] އަދި އެ މީހުންގެ ގަހަނާތަކާއި، އެބައިމީހުންގެ ގަނޑުވަރުތަކާއި، ފޭލިގެތަކާއި، އެ ތަންތާނގައިވާ ތަށިތަކާއި، ކަންވާރުތައް ވާނީ ޚާލިޞް ރިހީންނެވެ.[118]","[117]- أَنْوَارُ التَّنزِيلِ وَأَسْرَارُ التَّأْوِيلِ لِلْإِمَامِ نَاصِرِ الدِّينِ الْبَيْضَاوِي\r[118]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي"],["(36) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[119]","[119]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(46) ބަޔާންވެ ދިޔަ ދެ ބަގީޗާއަށް ފެން ލިބޭލެއް ގިނަކަމުން، އެ ދެ ބަގީޗާގެ ގަސްތަކާއި ވިނަތަކުގެ ފަތްތައް ބޯކޮށް ހެދި، އެ ފަތްތަކުގައި ކަޅުފެހި ކުލަ ހުންނާނެތެވެ. އެހެންކަމުން، އެ ދެ ބަގީޗާގައި ގިނަވާނީ ކަޅުފެހި ކުލައިގެ ވިނަތަކެވެ. އަދި ނުހަނު ރިވެތި އަދި އެހައިމެ ވަސް މީރު މާމެލާމެލީގެ ބާވަތްތަކެވެ. ނަމަވެސް، ކުއްތަންކުރެއްވިގެންވާ މީހުންނަށް ދެއްވާ ދެ ބަގީޗާގައި ގިނަވާނީ މޭވާ ގަސްތަކާއި މޭވާތަކެވެ.[120]","[120]- أَنْوَارُ التَّنزِيلِ وَأَسْرَارُ التَّأْوِيلِ لِلْإِمَامِ نَاصِرِ الدِّينِ الْبَيْضَاوِي"],["(56) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[121]","[121]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(66) އަދި އެ ދެ ބަގީޗާގައި ވެސް، އެ ތަންތާނގެ ގަސްތަކާއި ގަނޑުވަރުތަކުގެ ދަށުން ދެމިދެމި އޮންނަ ދެ ފެންއާރު ވާނެތެވެ. އަދި އެ ދެ އާރުން، މެދުކެނޑުމެއް ނެތި ނުހަނު ގަދައަށް ފެން އަރައަރައި ހުންނާނެތެވެ. އަދި އެ ދެ ބަގީޗާގެ އަހްލުވެރީންގެ ގަޔަށް، ކާފޫރާއި، ގޮމަކަސްތޫރިއާއި، މާވަހަރު އެކުވެފައިވާ ފެން އުކިއުކި ހުންނާނެތެވެ.[122]","[122]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(76) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[123]","[123]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(86) ކަނާތަށް ފަތް ދެއްވުނު މީހުންނަށް ދެއްވޭ ދެ ބަގީޗާގައި ވެސް، ތަފާތު ވައްތަރުތަކުގެ މޭވާތައް ހުންނާނެތެވެ. އޭގެ ތެރޭގައި ކަދުރާއި އަންނާރުގެ ތަފާތު ވައްތަރުތައް ވާނެތެވެ. އެހެނީ، ކަދުރާއި އަންނާރަކީ ނުހަނު ރަހަ މީރު އަދި މޭވާތަކުގެ ތެރެއިން މީސްތަކުން އެހައިމެ ލޯބިކުރާ ދެ ބާވަތެވެ.[124]","[124]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(96) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[125]","[125]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(07) އެ ހުރިހައި ބަގީޗާތަކެއްގައިމެ، އެ ތަންތާނގެ އަހްލުވެރީންނަށް ޓަކައި ޚާއްޞަ ކުރެއްވިގެންވާ ނުހަނު މަތިވެރި މާތް ޢަޚްލާޤުގެ ވެރި، ހެޔޮލަފާ އަދި މޫނާއި ބުރުސޫރަ ރިވެތި އަނބީން ވާނެތެވެ. ވުމާއެކު، އެ ކަނބަލުންގެ އެތެރެފުށުގެ އަޚްލާޤާއި ބޭރުފުށުގެ ރިވެތިކަން އެހައި މެ ފުރިހަމަވާނެތެވެ. [126]","[126]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(17) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟ [127]","[127]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(27) އެ ބަގީޗާތަކުގެ އަހްލުވެރީންނަށް ދެއްވޭ ރަން މުތުންވާ ނުހަނު ބޮޑެތި ފޭލިގެތަކުގައި ފަރުދާވެވި ރައްކައުތެރިވެވިގެންވާ ނުހަނު ކަޅިރަވަ ރިވެތި ޙޫރަލްޢީނުން ވާނެތެވެ. އަދި  އެ ކަނބަލުންގެ ފިރީން ފިޔަވައި އެހެން އެއްވެސް ބަޔަކަށް އެ ކަނބަލުންނެއް ނުބައްލަވާނެތެވެ. އެއިން ބޭކަނބަލަކު، ނުހަނު ފުން ކަނޑެއްގެ ތެރެއަށް ކުޅެއް ޖައްސަވައިފިނަމަ އެ ކަނޑުގެ ފެން މީރު ފެނަށް ވެދާނެތެވެ. އެއީ، އެކަނބަލުންގެ ކުޅުފޮދުގެ ރަހަމީރުކަމުންނެވެ.[128]","[128]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(37) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[129]","[129]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(47) އަދި އެ ކަނބަލުންގެ ފިރީންގެ ކުރީން، އިންސިއަކު ވިއަސް އަދި       ޖިންނިއަކު ވިއަސް އެއިން އެއްވެސް ބޭކަނބަލެއްގެ ހަށިކޮޅުގައި ބީހިފައެއް ނުވާނެތެވެ. އެހެންކަމުން، އެ ކަނބަލުން ވާނީ ޢިއްފަތްތެރި ބިކުރުވެރީން ކަމުގައެވެ.[130]","[130]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(57) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ  ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[131]","[131]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(67) އަދި އެ ބަގީޗާތަކުގެ އަހްލުވެރީން ތިބޭނީ، ނުހަނު ރިވެތި އަގު މާތް ދޫލަތައް އެޅިފައިވާ ފޭލިގެތަކުގައި މަޚުމަލުގެ ގޮދަޑިތައް މަތީ ފެހިކުލައިގެ ބާލީސްތަކަށް ލެނގިލައިގެންނެވެ.[132] އެ މަޖިލީސްތަކުގެ ރިވެތިކަމާއި ފުރިހަމަކަމުން އެބައިމީހުންނަށް ލިބޭ އަރާމު، އިންސިއަކަށް ވިއަސް އަދި ޖިންނިއަކަށް ވިއަސް، އެ މަޖްލިސްތަކުގައި އިށީނުމުން މެނުވީ، ޚިޔާލަށް ގެނައުމަކީ އެއްގޮތަކަށް ވެސް ވާނޭ ކަމެއް ނޫނެވެ.","[132]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(77) އޭ އިންސީންނާއި ޖިންނީންނޭވެ! ފަހެ، ފައުޅުވެގެންވާ ގޮތުގައްޔާއި ވަންހަނާވެގެންވާ ގޮތުގައި، ތިޔަބައިމީހުންގެ ވެރި رَبُّ ތިޔަބައިމީހުންނަށް ދެއްވި، ޝަރްޢީ ގިނަގުނަ ނިޢުމަތްތަކާއި ދުނިޔަވީ ގިނަގުނަ ނިޢުމަތްތަކުގެ ތެރެއިން، ތިޔަބައިމީހުން ތިޔަ ދޮގުކޮށް އިންކާރުކުރަނީ ކޮންކޮން ނިޢުމަތްތަކަކަށްހެއްޔެވެ؟[133]","[133]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(87) މި ސޫރަތުގައި ބަޔާންވެދިޔަ ނިޢުމަތްތަކާއި، އެ ނޫން ހުރިހައި ނިޢުމަތްތަކެއް ދެއްވަނީ އަދި ދެއްވާނީ، އިބަ ރަސޫލާގެ ވެރި، ރަޙްމާނުވަންތަ إِلٰهއެވެ. އެ إِلٰهއީ، ކީރިތިވަންތަކަމާއި، މާތްވަންތަކަމާއި، މަތިވެރިވަންތަކަމާއި، ދީލަތިވަންތަކަމުގެ ވެރި إِلٰهއެވެ. އެހެންކަމުން، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވައި ދަރުމަކުރައްވަތެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަވެވޮޑިގަންނަވައި، އެބައިމީހުންނަށް ސުވަރުގޭގެ މަތިވެރި ނިޢުމަތްތައް ދަރުމަކުރައްވާނެތެވެ. ޝައްކެއްނެތެވެ. ކީރިތިވަންތަކަމާއި، މާތްވަންތަކަމުގެ ވެރި، اللهُ Iގެ އިސްމުފުޅު މަތިވެރިވެގެން ވެއެވެ. އަދި އެންމެ ބަރަކާތްވަންތަކަން ބޮޑު އިސްމުފުޅަކީ، އެ މާތް رَبُّގެ އިސްމުފުޅެވެ. ޤިޔާމަތް ޤާއިމުވާ ދުވަހުން އެންމެހައި ޚަލްޤުތަކުންގެ ދޫތަކުން ގޮވޭނީ، ހަމައެކަނި اللهُ  Iއަށެވެ. ވުމާއެކު، އަބަދުގެއަބަދަށް ދެމިހުންނާނީ، އެ إِلٰهُގެ މަތިވެރި އިސްމުފުޅެވެ. [134]","[134]- اَلتَّفْسِيرُ الْكَبِيرُ مَفَاتِيحُ الْغَيبِ لِلْإِمَامِ فَخْر الدِّينِ الرَّازِي"],["سُورَةُ الْوَاقِعَةއަކީ މައްކީ ސޫރަތެކެވެ. މި ސޫރަތުގައި ވަނީ (96) ނުވަދިހަ ހަ އާޔަތެވެ. ‏އެއީ، (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (56) ފަންސާސް ހަ ވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ طهއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، اللهُ Iގެ ރިވެތި އިސްމުފުޅުތަކުގެ ތެރެއިން، اَلْعَظِيْم މި އިސްމުފުޅުނޫން އެހެން އިސްމުފުޅެއް، މި ސޫރަތުގައި އައިސްފައެއް ނުވެއެވެ. ދަންނާށެވެ! اَلْوَاقِعَة މި ނަމަކީ، ޤިޔާމަތް ދުވަހަށް ދެވިފައިވާ ނަންތަކުގެ ތެރެއިން ނަމެކެވެ. ވުމާއެކު، މި ސޫރަތުގެ ފުރަތަމަ އާޔަތުގައި (إِذَا وَقَعَتِ الْوَاقِعَة) މި ފަދައިން ވަޙީކުރައްވައި، ޤިޔާމަތް ޤާއިމުވާ ވަގުތުގެ ވާހަކައިން މިސޫރަތް ފައްޓަވައިފައި ވާތީވެ، މި ސޫރަތަށް سُوْرَةُ ‏الْوَاقِعَة މި ނަން ކިއުނެވެ. ‎‏[135] އަދި جَابِرُ بْنِ سَمُرَة hގެ އަރިހުން ރިވާވެގެން ވެއެވެ. ފަތިސް ނަމާދުކުރައްވާއިރު  سُوْرَةُ الْوَاقِعَةއާއި އެ ސޫރަތާ އެއްވަރު އެހެން ސޫރަތެއް، رَسُولُ اللهِ r ކިޔަވައިވިދާޅުވާ ކަމުގައި ވިއެވެ.[136] މި ސޫރަތުގެ ކުރީކޮޅުގައި، اللهُ I ބަޔާންކުރައްވައިފައި ވަނީ، ޤިޔާމަތް ޤާއިމުވާ ދުވަހުން ހިނގާނޭ ބައެއް ބިރުވެރި ކަންތައްތަކުގެ ވާހަކައެވެ. އަދި ހަމަކަށަވަރުން  އެ ދުވަހަކީ އަންނާނޭ ދުވަހެއް ކަމާއި، އެ ދުވަހުން އެންމެހައި ޚަލްޤުތަކުން މަޙްޝަރަށް ފޮނުއްވޭނޭ ކަމުގެ ވާހަކައެވެ. އަދި އެ ދުވަހުން، އެންމެހައި މީސްތަކުން ތިން ބަޔަކަށް ބެހިގެންދާނޭ ވާހަކައެވެ. އެއީ، ކަނާތްފަރާތުގެ އަހްލުވެރީންނާއި، ވާތްފަރާތުގެ އަހްލުވެރީންނާއި، ކުރިއަރައި ދިޔަ މީހުންނެވެ. އެހެންކަމުން، ދުނިޔޭގައި އުޅުނުއިރު، اللهُ Iގެ އަމުރުފުޅުތަކަށް ޢަމަލުކުރުމުގައި ކުރިއަރައި ދިއުމުގެ ސަބަބުން، ޤިޔާމަތް ދުވަހުން، اللهُ Iއާ ކުއްތަންކުރެއްވިގެންވާ މީހުންނަށާއި، ކަނާތްފަރާތުގެ އަހްލުވެރީންނަށް ދެއްވޭނޭ މަތިވެރި ނިޢުމަތްތަކުގެ ވާހަކައާއި، ވާތްފަރާތުގެ އަހްލުވެރީންނަށް ދެއްވޭނޭ ގަދަފަދަ ޢަޛާބުގެ ވާހަކަ މި ސޫރަތުގައި ވެއެވެ. ދެން އެއަށްފަހު، މި ސޫރަތުގައި ބަޔާންކުރައްވައިފައި ވަނީ،     اللهُ I ވޮޑިގެންވާކަމާއި، އެ إِلٰهُގެ އެއްކައުވަންތަކަމާއި، ކަށަކުޅަދުންވަންތަކަމުގެ މައްޗަށް ހެކިދެނިވި ކައުނިއްޔަ ދަލީލުތަކުގެ ވާހަކައެވެ. ނެތުމުގެ ތެރެއިން އިންސާނުން އުފެއްދެވި ގޮތާއި، އޮއްޓަރުގެ ބާވަތްތަކުން ދަނޑުތައް ހެދި ބޮޑުވާ ގޮތާއި، ވިނަތައް ފަޅައި، ގަސްގަހާގެހި އުފެދި، އެ ތަކެތި ހެދި ބޮޑުވާ ގޮތާއި، ވާރޭ ވެއްސެވުމާއި، އަލިފާނުގައި، اللهُ I ލައްވައިފައިވާ ބާރުގެ ވާހަކައެވެ. އަދި މި ހުރިހައި ކަމަކީ ވެސް، اللهُ Iގެ ކަށަކުޅަދުންވަންތަކަމުގެ ދަށުން ހިނގާ ކަންތައްތައް ކަމެވެ. އަދި ތަރިތައް އަރާ ތަންތަނާއި، ފައުޅުވާ ތަންތަން ގަންދެއްވައި، ހުވާކުރައްވައި، اللهُ I މި ސޫރަތުގައި ކަށަވަރުކޮށްދެއްވައިފައި މި ވަނީ، ކީރިތި ޤުރްއާނަކީ، رَسُولُ اللهُ rގެ އަރިހަށް އެއްވެސް ޝައިޠާނަކު ގެނެސްދޭ އެއްޗެއް ނޫން ކަމުގައެވެ. އަދި އެ ފޮތުގައި ބީހުމަކީ، އެއްވެސް ޙާލެއްގައި ޝައިޠާނަކަށް ކުރެވޭނޭ ކަމެއް ނޫން ކަމުގައެވެ. އަދި ކިއެއްތަ! އެ ޤުރްއާނަކީ، އެންމެހައި ޢާލަމްތަކުގެ ވެރި رَبُّ ބާވައިލެއްވި ފޮތެއް ކަމުގައެވެ. އަދި މަރުގެ ސަކަރާތާއި، މަރަށް ޙާޟިރުވުމުން ކަންތައް ހިނގާ ގޮތް ބަޔާންކުރެއްވުމަށް ފަހު، މި ސޫރަތް ނިންމަވައިލައްވައިފައި ވަނީ، اللهُ Iގެ އަޅުތަކުންނާމެދު، އެ إِلٰهُ ނިޔާކަނޑައަޅުއްވާ ޢަދްލުވެރި ގޮތް ބަޔާންކުރައްވަމުންނެވެ. އެއީ، ސުވަރުގެ ވަނުމުގައި ކުރިއަރައި ދާ މީހުންނަށާއި، ކަނާތްފަރާތުގެ އަހްލުވެރީންނަށް އެ ބައެއްގެ ޢަމަލާ ގުޅޭގޮތުން ސުވަރުގޭގައި ދެއްވޭނޭ މަތިވެރި ނިޢުމަތްތަކުގެ ވާހަކައިންނެވެ. އަދި ނުބައިނުލަފާ އަބާއްޖަވެރީންނަށް ނަރަކައިގައި ދެއްވޭނޭ ޢަޛާބުގެ ވާހަކައިންނެވެ. [137]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ކައުނުގައި ހިނގާނޭ އެންމެ ބޮޑު އަދި އެންމެ ބިރުވެރި ކާރިޘާ އައިސް ކުރިމަތިވެ، ޤިޔާމަތް ޤާއިމުވާ ހިނދެވެ. ދަންނާށެވެ! އެ ހިނދު ހިނގާނޭ ބައެއް ކަންތައްތައް، މި ސޫރަތުގެ ކުރީކޮޅުގެ އާޔަތްތަކުގައި، اللهُ I ބަޔާންކުރައްވައިފައި ވެއެވެ.","[135]- مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\r[136]- مُسْنَدُ الْإِمِامِ أَحْمَدَ بْنِ حَنْبَل وَالْحَدِيثُ صَحِيحٌ لِغَيْرِهِ\r[137]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(2) ޤިޔާމަތް ޤައިމުވާ ވަގުތު އައިސް، ޤިޔާމަތް ޤާއިމުވެއްޖެ ނަމަ، އެ ދުވަހަކީ ނެތް ދުވަހެއް ކަމުގައި ބުނެ، ދުނިޔޭގައި އުޅުނު އިރު އެ ދުވަސް ދޮގުކުރި ފަދައިން، އެ ދުވަސް ދޮގުކުރާނޭ ހަމަ އެއްވެސް މީހަކު އެ ދުވަހަކު ނުވާނެތެވެ.",""],["(3) ދުނިޔޭގައި އުޅުނު އިރު، اللهُ Iއަށް އުރެދި ކާފިރުވި މުޖުރިމުން، ޤިޔާމަތް ޤާއިމުވާ ދުވަހުން ނަރަކައަށް ވެއްދެވި، ދެރަކުރެއްވި، ނިކަމެތިކުރެއްވޭނެތެވެ. އަދި ދުނިޔޭގައި އުޅުނުއިރު، اللهُ  Iއަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ ރައްކައުތެރިވި ހެޔޮލަފާ އަޅުތަކުންނަށް، އެ ދުވަހުން ސުވަރުގޭގެ މަތިވެރި ނިޢުމަތްތައް ދެއްވި، އެބައިމީހުންގެ ދަރަޖަ މަތިވެރިކުރެއްވޭނެތެވެ.",""],["(4) ޤިޔާމަތް ޤާއިމުވާން ވުމުން، އޭގެ ކުރީގައި ދުވަހަކު ވެސް ބިމަށް ނާންނަ ފަދަ  ބޮޑު ބިންހެލުމެއް އަންނާނެތެވެ. އަދި ނުހަނު ގަދަފަދަ ހެލިގަތުމަކުން ބިން ހެލިގަނެ، ބިމުގެ މަތީގައި ވާހައި ތަކެތި ފުޑުފުނޑުވާނެތެވެ.",""],["(5) އަދި ޤިޔާމަތް ޤާއިމުވާން ވުމުން، ފަރުބަދަތައް ހަލާކުވެ، ފުނޑުފުނޑުވެ، ހިމުންވެ، ވެއްޔަށްވެގެންދާނެތެވެ.",""],["(6) ފަހެ، ޤިޔާމަތް ޤާއިމުވާން ވުމުން، ފަރުބަދަތައް ކުނޑިކުނޑިވެ، އެއްވެސް ތަނެއްގައި ހަރުނުލައި، ވަޔާ އެކު ބުރައިގެންދާ ހިރަފުސް ފަދައިން އެ ފަރުބަދަތައް ވެގެންދާނެތެވެ.",""],["(7) އަދި ކިއެއްތަ! ދުނިޔޭގައި އުޅުނުއިރު، މީސްތަކުން ކުޅަ ޢަމަލުތަކާ ގުޅޭގޮތުން، ޤިޔާމަތް ޤާއިމުވާ ދުވަހުން މީސްތަކުން ތަފާތު ތިން ބަޔަކަށް ބެހެވިގެން ވާނެތެވެ.",""],["(8) ފަހެ، މީސްތަކުންގެ ތެރެއިން އެއް ބަޔަކީ، ކަނާތްފަރާތުގެ އަހްލުވެރީންނެވެ. އެބައިމީހުންނަށް ހުރި ނިޢުމަތެއްގެ ބޮޑުކަމާއެވެ! އެބައިމީހުންގެ ދަރަޖަތައް ހައުދަހައިވާ މަތިވެރިއެވެ! އެބައިމީހުންގެ ޤަދަރު ހައުދަހައިވާ ބޮޑެވެ! ޝައްކެއްނެތެވެ. އެބައިމީހުންނަކީ، ނުހަނު ޢިއްޒަތްތެރިވެފައި، އެހައިމެ މާތް ބަޔެކެވެ. އެހެނީ، އެބައިމީހުންނަކީ، ދުނިޔޭގައި އުޅުނުއިރު އެބައިމީހުން ކުޅަ ހެޔޮ ޢަމަލުތަކުގެ ސަބަބުން، އާޚިރަތުގައި ސުވަރުގޭގެ މަތިވެރި ދަރަޖަތައް ލިބެނިވި މީހުންނެވެ.",""],["(9) އަދި މީސްތަކުންގެ ތެރެއިން އަނެއް ބަޔަކީ، ވާތްފަރާތުގެ އަހްލުވެރީންނެވެ. އެބައިމީހުންނަށް ހުރި ނިކަމެތިކަމާއި، ނުބައިކަމާއި، އެބައިމީހުންނަށް ދެއްވޭ ޢަޛާބެއްގެ ބޮޑުކަމާއެވެ! ޝައްކެއްނެތެވެ. އެބައިމީހުންނަކީ، އެއްވެސް ޙުރްމަތެއް އަދި ޤަދަރެއް ވިއަސް ނުވާ ނުހަނު ދެރަ ބަޔެކެވެ. އެހެނީ، އެބައިމީހުންނަކީ، ދުނިޔޭގައި އުޅުނުއިރު އެބައިމީހުން ކުޅަ ނުބައި ޢަމަލުތަކުގެ ސަބަބުން، އާޚިރަތުގައި ނަރަކައިގެ އަޑީގެ ދަށު ދަރަޖަތައް ލިބެނިވި މީހުންނެވެ.",""],["(01) އަދި މީސްތަކުންގެ ތެރެއިން ތިންވަނަ ބަޔަކީ، ދުނިޔޭގައި އުޅުނުއިރު ހެޔޮ ކަންތައްތައް ކުރުމުގައި ކުރިއަރައި ދިއުމުގެ ސަބަބުން، އާޚިރަތް ދުވަހުން ސުވަރުގެ ވަނުމުގައި ކުރިއަރައި ގޮސް، ސުވަރުގޭގެ އެންމެ މަތީ ދަރަޖަތަކަށް ވާޞިލުވަނިވި މީހުންނެވެ.",""],["(11) އެބައިމީހުންނަކީ، اللهُ Iއާ ކުއްތަންކުރެއްވުނު މީހުންނެވެ. ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންނެވެ. އެބައިމީހުންނަކީ، ސުވަރުގެ ވަނުމުގައި ކުރިއަރައި ގޮސް، اللهُ Iގެ ޙަޟްރަތުގައި ޢަރްޝީގެ ހިޔަލުގައި ތިބޭނޭ މީހުންނެވެ.[138]","[138]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(21) ދުނިޔޭގައި އުޅުނުއިރު ހެޔޮ ކަންތައްތައް ކުރުމަށް އަވަސްވެގަނެ، ހެޔޮ ކަންތައްތައް ކުރުމުގައި ކުރިއަރައިދިޔަ މީހުންނަކީ، ނިޢުމަތްތަކުން ފުރިގެންވާ ސުވަރުގޭގެ ބަގީޗާތަކަށް ދިޔުމުގައި ވެސް ކުރިއަރައި ދަނިވި މީހުންނެވެ. އެ ސުވަރުގެ ތަކުގައި އެބައިމީހުން ތިބޭހުށީ، ސުވަރުގޭގެ އެންމެ މަތީ ދަރަޖައިގައި، އެންމެ ގިނަގުނަ ނިޢުމަތްތައް ލިބެނިވި ގޮތުގައެވެ.",""],["(31) އެ ސުވަރުގެތަކަށް ވަނުމުގައި ކުރިއަރައިދާނޭ މީހުންނަކީ، مُحَمَّدٌ  rގެ އުންމަތުގެ ކުރީކޮޅުގެ މީހުންގެ ތެރެއިން ބޮޑު ޖަމާޢަތެކެވެ. އަދި އިސްވެދިޔަ އުންމަތްތަކުގެ މީހުންގެ ގާތަށް، اللهُ I ފޮނުއްވި ރަސޫލުންނަށް އީމާންވި މީހުންގެ ތެރެއިން ވެސް،  އެ އުންމަތްތަކުގެ ކުރީކޮޅުގައި އުޅުނު މީހުންގެ ތެރެއިން ބޮޑު ޖަމާޢަތެކެވެ.[139]","[139]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(41) އަދި ސުވަރުގެތަކަށް ވަނުމުގައި ކުރިއަރައި ދާ މީހުންގެ ތެރޭގައި ވާނޭ އަނެއް ބަޔަކީ، مُحَمَّدٌ rގެ އުންމަތުގެ ފަހުކޮޅުގެ މީހުންގެ ތެރެއިން، އެ އުންމަތުގެ ކުރީކޮޅުގެ މީހުންނާ އަޅައިބަލާއިރު މަދު ބަޔެކެވެ.[140] ދަންނާށެވެ! مُحَمَّدٌ rގެ އުންމަތާއި، އޭގެ ކުރީގެ އުންމަތްތަކުގެ މީހުންގެ ތެރެއިން ކޮންމެ އުންމަތެއްގެ ވެސް، ފަހުން އުޅުނު މީހުންނަށްވުރެން ކުރީކޮޅުގައި އުޅުނު މީހުންގެ މާތްކަމާއި އިތުރުކަން ބޮޑުކަން، މި އާޔަތުން ރަނގަޅަށް އެނގެއެވެ.[141]","[140]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[141]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(51) ދުނިޔޭގައި އުޅުނުއިރު ހެޔޮ ކަންތައްތައް ކުރުމަށް އަވަސްވެގަނެ، ހެޔޮ ކަންތައްތައް ކުރުމުގައި ކުރިއަރައި ދިއުމުގެ ސަބަބުން، اللهُ Iގެ ޙަޟްރަތަށް ކުއްތަންކުރެއްވުނު މީހުން ސުވަރުގޭގެ ބަގީޗާތަކުގައި ތިބޭހުށީ، އަގު މާތް ޖަވާހިރުން އަތްކަން އެޅުއްވިގެންވާ ރަނުގެ ދާންތަކެއްގެ މަތީގައެވެ. އެ ދާންތައް ވާހުށީ، އިށީނދެ ތިބުމަށް ނުހަނު ފަސޭހަ، އެހައިމެ ހިތްގައިމު އަދި ވަރަށް މަޑު ދާންތަކެއް ކަމުގައެވެ.",""],["(61) ދުނިޔޭގައި އުޅުނުއިރު ހެޔޮ ކަންތައްތައް ކުރުމަށް އަވަސްވެގަނެ، ޞާލިޙު ޢަމަލުތައް ކުރުމުގައި ކުރިއަރައި ދިއުމުގެ ސަބަބުން، اللهُ Iގެ ޙަޟްރަތަށް ކުއްތަންކުރެއްވުނު މީހުން ސުވަރުގޭގެ ބަގީޗާތަކުގައި ތިބޭހުށީ، ނުހަނު އަރާމު ދެނިވި ދާންތަކުގެ މަތީގައި ލެނގިލައިގެން، އެއް ބަޔަކު އަނެއް ބަޔަކާ ކުރިމަތިލައިގެންނެވެ. އެއީ، އެއް ބަޔަކު އަނެއް ބަޔަކާ ބައްދަލުވެ، ވާހަކަދައްކައި އުޅުމުގެ ނިޢުމަތް ލިބުމުން، އެބައިމީހުންނަށް ލިބޭ އުފަލާއި ހިތްހަމަޖެހުން އިތުރުވުމަށް ޓަކައެވެ.[142]","[142]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(71) ކުއްތަންކުރެއްވިގެންވާ މީހުންނަށް ޓަކައި، ސުވަރުގޭގެ ބަގީޗާތަކުގައި ތައްޔާރުކުރެއްވިފައިވާ އެ ފަދަ އަގު މާތް ދާންތަކުގެ މަތީގައި ލެނގިލައިގެން،   އެއް ބަޔަކު އަނެއް ބަޔަކާ ކުރިމަތިވާ ގޮތަށް ނުހަނު އުފަލާއި އަރާމުގައި އެބައިމީހުން ތިބޭނެތެވެ. އެ ފަދަ އަރާމުގައި އެބައިމީހުން ތިބޭއިރު، ނުހަނު ރިވެތި އަދި ދުވަހަކު ވެސް މުސްކުޅިވުމެއް އަދި މަރުވުމެއް ވިއަސް ނާންނާނޭ ޒުވާން ފިރިހެން ކުދީން، އެބައިމީހުންގެ ޚިދްމަތުގައި އަބަދު މެ ބުރުޖަހަޖަހައި ތިބޭނެތެވެ.",""],["(81) އަދި ކުރާތަކާއި އުޅައްގަނޑު ނެތް ތަށިތަކާއި، އުޅައްގަނޑު ހުރި ތަށިތަކައިގެން، އެ ޒުވާނުން ތިބޭނީ، اللهُ Iގެ ޙަޟްރަތަށް ކުއްތަންކުރެއްވުނު މީހުންގެ ޚިދްމަތުގައި އަބަދުމެ ބުރުޖަހަޖަހައެވެ. އެ ކުރާތަކާއި އުޅައްގަނޑު ނެތް ތަށިތަކުގައި ހުންނާނީ ތަފާތު ބުއިންތަކެވެ. އުޅައްގަނޑު ހުރި ތަށިތަކުގައި ހުންނަނީ ސުވަރުގޭގައިވާ އާރަކުން ނެގޭ، ނުހަނު ރަހަ މީރު ރާއެކެވެ.",""],["(91) ދަންނާށެވެ! ސުވަރުގެއިން ލިބޭ ރާއަކީ، ދުނިޔޭގައި ގެންގުޅޭ ބަނގުރާ ކަހަލަ ނުބައި ވަސް ދުވާ އަދި ބުއްދި ގޯސްކުރަނިވި ރާއެއް ނޫނެވެ. އެހެންކަމުން، އެ ރާ ބުއިމުގެ ސަބަބުން ބޯ އެނބުރުމެއް، ބޮލުގައި ރިހުމެއް، މަސްތުވުމެއް އަދި ބުއްދިފިލައިދިއުމެއް ވިއަސް ނުވާނެތެވެ. ޝައްކެއްނެތެވެ. ސުވަރުގެއިން ލިބޭ ރާއަކީ، ނުހަނު ހިތްހަމަޖެހުން ލިބޭ އަދި އެހައިމެ ރަހަމީރު ރާއެކެވެ.",""],["(02) އަދި، اللهُ  Iގެ ޙަޟްރަތަށް ކުއްތަންކުރެއްވުނު މީހުން ސުވަރުގޭގެ ބަގީޗާތަކުގައި ތިބޭނެތެވެ. އެ ބަގީޗާތަކުގައި އެބައިމީހުން ތިބޭއިރު، އެ ބަގީޗާތަކުގައިވާ ތަފާތު ބާވަތްބާވަތުގެ މޭވާތަކުގެ ތެރެއިން އެބައިމީހުން ޚިޔާރުކުރާ އަދި ހިތްއެދޭ އެންމެހައި މޭވާތަކައިގެން އެ ޒުވާނުން ތިބޭނީ، އެބައިމީހުންގެ ޚިދްމަތުގައި އަބަދުމެ ބުރުޖަހަޖަހައެވެ.",""],["(12) އަދި، اللهُ Iއާ ކުއްތަންކުރެއްވުނު މީހުން ސުވަރުގޭގެ ބަގީޗާތަކުގައި ތިބޭއިރު، އެބައިމީހުންނަށް މީރުވެފައި އެބައިމީހުން ކާހިތްވާ އަދި ހިތްއެދޭހައި ވައްތަރެއްގެ ދޫނި މަހައިގެން އެ ޒުވާނުން ތިބޭނީ، އެބައިމީހުންގެ ޚިދްމަތުގައި އަބަދުމެ ބުރުޖަހަޖަހައެވެ. އަދި އެ މަސް ހުންނާނީ ނުހަނު ރަހަމީރު ގޮތްގޮތަށް ތައްޔާރުކުރެވިފައިމެއެވެ.",""],["(22) އަދި، اللهُ  I އާ ކުއްތަންކުރެއްވުނު މީހުންނަށް، އެ ކަނބަލުންގެ ލޮލާއި ކަޅިރަވަ ނުހަނު ރިވެތިވެފައި ތަނަވަސް އަދި އެހައިމެ ފުރިހަމަކަން ބޮޑު ޙޫރަލްޢީނުން، ސުވަރުގޭގައި އަނބިކޮށް ދެއްވޭނެތެވެ.",""],["(32) އެ ޙޫރަލްޢީނުންގެ ރިވެތިކަމާއި، ފުރިހަމަކަމާއި، ސާފުކަމާ އަދި ރައްކައުތެރިކަމުގައި އެ ކަނބަލުން ވާނީ، އިތާގެ ބަނޑުގައި ރައްކައުތެރިކުރެއްވިގެންވާ މުތްތަކެއް ފަދައިންނެވެ.",""],["(42) ބަޔާންވެދިޔަ ނިޢުމަތްތަކަކީ، ދުނިޔޭގައި އުޅުނުއިރު އެބައިމީހުން ކުޅަ ހެޔޮ ޢަމަލުތަކަށް ޓަކައި، އެ ކަމުގެ ބަދަލެއްގެ ގޮތުން އެބައިމީހުންނަށް ދެއްވޭ ޖަޒާއެވެ.[143]","[143]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(52) اللهُ Iއާ ކުއްތަންކުރެއްވުނު މީހުން ސުވަރުގޭގެ ބަގީޗާތަކުގައި ތިބޭއިރު، އެއްވެސް ހަޑިހުތުރު ބަހެއް އަދި ފާފަވެރިވަނިވި ވާހަކައެއް ނުވަތަ އެއްވެސް ބޭކާރު އަޑެއް އެބައިމީހުންނަކަށް ނުއިވޭނެތެވެ.",""],["(62) ނަމަވެސް، ސުވަރުގޭގައި ތިބޭއިރު، އެބައިމީހުންނަށް އިވޭނީ، اللهُ Iއާއި، އެ إِلٰهُގެ މަލާއިކަތުން ފޮނުއްވާ ސަލާމާއި ތަޙިއްޔާތުގެ މާތް ބަސްފުޅުތަކުގެ އަޑެވެ. އަދި އެ ނޫން ވެސް ހެޔޮ ބަސްތަކާއި، އެއް ބަޔަކު އަނެއް ބަޔަކަށް ސަލާމްކުރާ އަޑެވެ.[144] ދަންނާށެވެ! ސުވަރުގެއަކީ، އެންމެހައި ޢައިބުތަކާއި އުނިކަމުން ސަލާމަތްކުރެއްވިގެންވާ ތަނެއް ކަމުން، އެ ތާނގައި އެއްވެސް ބާޠިލު ވާހަކައެއް ނުދައްކާނެތެވެ. އަދި ފާފަވެރިވަނިވި ވާހަކައެއް ނުވަތަ ބާޠިލު އަޑެއް ވިއަސް އެ ތާނކުން ނުއިވޭނެތެވެ. މި ކަންކަމުން އެނގެނީ، އެ ތާނގެ އަހްލުވެރީންގެ ކިބައިގައި ހުންނާނޭ މަތިވެރި އަޚްލާޤާއި، ރިވެތި މާތް އަދަބުތަކާއި، ސިފަތަކެވެ.[145]","[144]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[145]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(72)  އަދި ކަނާތްފަރާތުގެ އަހްލުވެރީންނެވެ. ކަނާތްފަރާތުގެ އަހްލުވެރީންނަކީ ކޮންބައެއްކަން އެނގޭހެއްޔެވެ؟ އެބައިމީހުންގެ ވާހަކަ ބުނެވޭނީ ވެސް، ފަހެ ކިހިނަކުންހެއްޔެވެ؟ ޝައްކެއްނެތެވެ. އެބައިމީހުންނަކީ ވެސް، އެބައިމީހުންނަށް ދެއްވޭ ދަރަޖައާއި މަޤާމުގެ ގޮތުން ނުހަނު މަތިވެރި ބައެކެވެ! އަދި އެބައިމީހުންނަށް ލިބޭ ދަރުމައާއި ޘަވާބު ނުހަނު ބޮޑު ބައެއް ވެސް މެއެވެ.",""],["(82)  ކަނާތްފަރާތުގެ އަހްލުވެރީން ތިބޭނީ ކަށިނެތް ކުންނާރު ގަސްތަކުން ފުރިފައިވާ ބަގީޗާތެރޭގައި ނުހަނު އަރާމުގައެވެ. އެ ގަސްތަކުގެ މޭވާތައް ނުހަނު ރަހަ މީރުވެފައި އެހައިމެ ފުރިހަމަވާނެތެވެ. ޝައްކެއްނެތެވެ. ކުންނާރުގަހަކީ ނުހަނު ފިނި ހިޔާދޭ ޚާއްޞަ ގަހެކެވެ. މި އާޔަތް ބާވައިލެއްވުނު ސަބަބު: اَلْإِمَامُ  أَبُو إِسْحَاقَ الثَّعْلَبِي ނަޤްލުކުރެއްވިއެވެ. ޙިޖާޒުކަރައިގެ ޠާއިފުގައި އޮންނަ وَادِي وَجُّގައި ނުހަނު ރިވެތިކޮށް ހެދިފައި އޮތް ކުންނާރު ދަނޑުތައް ފެނިވަޑައިގަތުމުން، ކައު އިތުރު ރަސޫލާގެ ބައެއް އަޞްޙާބުންނަށް ވިދާޅުވެވުނެވެ. މި ތާނގައި މި ވަނީ ހައުދަހައިވާ ރިވެތި ކުންނާރު ދަނޑުތަކެކެވެ. މި ފަދަ ރިވެތި ކުންނާރު ދަނޑުތަކެއް އަހުރެމެންނަށް ވެސް ލިބޭނޭ ނަމައެވެ. ދެން، އެ އަޞްޙާބުން އެ ވިދާޅުވި ބަސްފުޅާ ގުޅިގެން މި އާޔަތް ބާވައިލެއްވުނެވެ. [146]","[146]- اَلْكَشْفُ وَالْبَيَانُ عَنْ تَفْسِيرِ الْقُرْآنِ لِلْإِمَامِ أَبِي إِسْحَاقَ الثَّعْلَبِي"],["(92) އަދި އެބައިމީހުން ތިބޭނީ ނުހަނު ގަދައަށް، އެހައިމެ ރިވެތިކޮށް ހެދިފައިވާ ފަތްކެޔޮބަގީޗާތެރޭގައި ވެސް މެއެވެ. އެ ގަސްތަކުން ނުކުންނަ ކެޔޮގަނޑުތަކުގައި އަރިތައް ގިނަވެފައި، ވައްތައް ބޮޑެތިވެފައި، ނުހަނު ރިވެތިވާނޭ މެއެވެ.",""],["(03) އަދި އެބައިމީހުން ތިބޭނީ، ނުހަނު ދުރަށް ފެތުރިފައިވާ ގޮތަށް، ހުސްތަނެއް ނެތި ހިޔަލުން ފުރިފައިވާ ބަގީޗާތަކެއްގައެވެ.",""],["(13) އަދި ނުހަނު ގަދައަށް ފެންއަރައަރައި ހުންނަ ފައްވާރާތަކުން، އެ ބަގީޗާތަކަށާއި އެބައިމީހުންނަށް އަބަދުމެ ފެން ލިބިލިބި ހުންނާނެތެވެ.",""],["(23) އަދި އެ ބަގީޗާތަކުގެ ކޮންމެ ތަނެއްގައި ތިބިކަމުގައި ވިއަސް، ބޭނުން އިރަކު ބޭނުން ގޮތަކަށް ލިބެނިވި ގޮތުގައި، ތަފާތު ބާވަތްބާވަތުގެ ރަހަމީރު މޭވާތައް، އެބައިމީހުންނަށް ޓަކައި އެ ތާނގައި ހުންނާނެތެވެ. އޭގެ ތެރޭގައި ގިނަވާނީ ކުންނާރާއި، އަންނާރާއި، ކަދުރެވެ. ދަންނާށެވެ! ސުވަރުގޭގެ މޭވާތަކަކީ، ދުނިޔޭގެ މޭވާތަކާ އަޅައި ބަލާއިރު، މާ ރަހަ މީރު، މާ ފުރިހަމަ، މާ މާތް މޭވާތަކެކެވެ.",""],["(33) އެ ބަގީޗާތަކުގައި އެބައިމީހުންނަށްލިބޭނޭ މޭވާތަކަކީ، ހުރިހައި މޫސުމެއްގައި ވެސް، ހުސްވުމެއް މެދުކެނޑުމެއް ނެތި، އަބަދުމެ ލިބިލިބި ހުންނަ މޭވާތަކެކެވެ.",""],["(43) އެ ބަގީޗާތަކުގެ ގަނޑުވަރުތަކުގައި އެބައިމީހުން ތިބޭނީ، ނުހަނު ރިވެތި އަދި އެހައިމެ އަގު މާތް ދޫލަތަކުގެ މަތީގައި ބެހެއްޓިފައިވާ ނުހަނު އުސް ދާންތަކެއްގައެވެ. އެ ދާންތަކުގައި އެޅިފައި ވާނީ، މަޚުމަލުގެ ނުހަނު މަޑު ގޮދަޑިތަކެކެވެ. އެ ގޮދަޑިތަކުގެ މަތީގައި ވާނީ، ފެހިކުލައިގެ ނުހަނު އަގުމާތް ކަވަރުތަކެކެވެ. އަދި އެ ދާންތަކުގައި އެބައިމީހުން ތިބޭނީ ނުހަނު އަރާމުދެނިވި ބާލީސްތަކުގައި ލެނގިލައިގެންނެވެ.",""],["(53) އަދި ހަމަކަށަވަރުން، ސުވަރުގެވަންތަވެރީންގެ ތެރެއިން ކަނާތްފަރާތުގެ އަހްލުވެރީންނަށް ޓަކައި، ރިވެތިކަމާއި ފުރިހަމަކަމާއި މާތްކަން ނުހަނު ބޮޑު ޙޫރަލްޢީނުންތަކެއް، އޭގެ ކުރީން އުފައްދަވައިފައި ނުވާ އައު އުފެއްދެވުމަކުން، ތިމަން إِلٰهُ އުފެއްދެވީމެވެ. އެއީ، ދުނިޔޭގެ އަންހެނުން ފަދަ ބައެއް ނޫނެވެ. އެހެނީ، އެ ޙޫރަލްޢީނުންނަކީ، މުސްކުޅިވުމެއް، މަރުވުމެއް ނެތި، އަބަދުމެ ޒުވާންކަން މަތީ ދެމިތިބެނިވި ބައެކެވެ.",""],["(63) ފަހެ، ދުވަހަކު ވެސް ބިކުރުވެރިކަން ފިލައިގެން ނުދާނޭ ބަޔަކު ކަމުގައި، ތިމަން إِلٰهُ  އެ ކަނބަލުން ލެއްވީމެވެ. ވުމާއެކު، އެ ކަނބަލުން ވާނީ އެ ކަނބަލުންގެ ފިރީން ނުހަނު ލޯބިވާ ބައެއްގެ ގޮތުގައެވެ.",""],["(73) އަދި ފިރީންދެކެ ނުހަނު ލޯބިވާ އަދި އެބައިމީހުންގެ ހިތްތައް ވެސް އުފައުކުރުވަނިވި، އެއް ފުރާވަރެއްގެ ޒުވާން ބަޔަކު ކަމުގައި ވެސް، ތިމަން إِلٰهُ،   އެ ކަނބަލުން ލެއްވީމެވެ. [147] ދަންނާށެވެ! ސުވަރުގޭގައި ތިބޭއިރު، އެ ކަނބަލުންގެ ފިރީން އުފައުކުރުވުމަށް ޓަކައި ނުހަނު ރިވެތި އަޑުން އެ ކަނބަލުން ކިޔާނެތެވެ. “ نَحْنُ خَيِّرَاتٌ حِسَانٌ خُبِّئْنَا لِأَزْوَاجٍ كِرَامٍ ”  މާނައީ: [އަހުރެމެންނަކީ، ނުހަނު ހެޔޮކަން ބޮޑު ނުހަނު ރިވެތި އަނބީންނީމުއެވެ. ނިވައިވެ ފަރުދާކުރެވިފައި އަހުރެމެން މި ތިބީ، ނުހަނު މާތްކަމާއި އިތުރުކަން ބޮޑު ފިރީންނަށް ޓަކައެވެ.] އަދި ވެސް އެ ކަނބަލުން ކިޔާނެތެވެ. “نَحْنُ الْحُورُ الْحِسَانُ خُلِقْنَا لِأَزْوَاجٍ كِرَامٍ”  މާނައީ: [އަހުރެމެންނަކީ، ނުހަނު ރިވެތި ޙޫރަލްޢީނުންނީމުއެވެ. އަހުރެމެން ހެއްދެވުނީ ނުހަނު މާތްކަމާއި އިތުރުކަން ބޮޑު ފިރީންނަށް ޓަކައެވެ.” [148]","[147]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[148]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي"],["(83) ދަންނާށެވެ! ތިމަން إِلٰهُ  އެ ކަނބަލުން އުފެއްދެވީ ކަނާތްފަރާތުގެ އަހްލުވެރީންނަށް ޓަކައެވެ.",""],["(93) ބަޔާންވެދިޔަ ނިޢުމަތްތައް ލިބޭނީ ކަނާތްފަރާތުގެ އަހްލުވެރީންނަށެވެ. އެއީ، އިސްވެދިޔަ އުންމަތްތަކުގެ މީހުންގެ ގާތަށް، اللهُ I ފޮނުއްވި ރަސޫލުންނަށް އީމާންވި މީހުންގެ ތެރެއިން ބޮޑު ޖަމާޢަތެކެވެ.[149]","[149]- اَلتَّفْسِيرُ الْوَسِيطُ لِلْقُرْآنِ الْكَرِيمِ لِلدَّكْتُور مُحَمَّد سَيِّدُ طَنْطَاوِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيّ السُّعُودِيَّة"],["(04) އަދި ކަނާތްފަރާތުގެ އަހްލުވެރީންގެ ތެރޭގައި ހިމެނޭ އަނެއް ބަޔަކީ، مُحَمَّدٌ rގެ އުންމަތުގެ މީހުންގެ ތެރެއިން ބޮޑު ޖަމާޢަތެކެވެ.[150] އިސްވެދިޔަ ދެ އާޔަތް ބާވައިލެއްވުނު ސަބަބު: އިސްވެދިޔަ ދެ އާޔަތް ބާވައިލެއްވުނު ސަބަބާމެދު ރިވާވެގެންވެއެވެ. ( ثُلَّةٌ مِنَ الْأَوَّلِينَ *  وَقَلِيلٌ مِنَ الْآخِرِينَ) މާނައީ: [އިސްވެދިޔަ މީހުންގެ ތެރެއިން ގިނަ ބަޔެކެވެ. އަދި ފަހުގެ މީހުންގެ ތެރެއިން މަދު ބައެކެވެ.] ދަންނާށެވެ! މި ދެ އާޔަތް ބާވައިލެއްވުމުން، عُمَرُ بْنِ الْخَطَّاب h ކީރިތިކުރެއްވިއެވެ. އަދި، رَسُولُ اللهِ rގެ އަރިހުގައި ދެންނެވިއެވެ. އޭ اللهُ I ގެ ރަސޫލާއެވެ! އިސްވެދިޔަ މީހުންގެ ތެރެއިން ގިނަ ބަޔަކުތޯއެވެ؟ އަދި ފަހުގެ މީހުންގެ ތެރެއިން މަދު ބަޔަކުތޯއެވެ؟ އަޅުގަނޑުމެން މިތިބީ، اللهُ Iގެ ރަސޫލާގެ ބަސްފުޅު ތެދުކޮށް، އެ ރަސޫލާއަށް އީމާންވެގެންނެވެ. ނަމަވެސް، އަޅުގަނޑުމެންގެ ތެރެއިން ސަލާމަތްވަނިވި މީހުން މަދެވެ. ދެން، عُمَرُ hގެ އެ ވާހަކަފުޅާ ގުޅިގެން ( ثُلَّةٌ مِنَ الْأَوَّلِينَ * وَثُلَّةٌ مِنَ الْآخِرِينَ      ﱠ މި ދެ އާޔަތް ބާވައިލެއްވުނެވެ. މި ދެ އާޔަތުގެ މާނައީ: [އިސްވެދިޔަ މީހުންގެ ތެރެއިން ގިނަ ބަޔެކެވެ. އަދި ފަހުގެ މީހުންގެ ތެރެއިން ގިނަ ބަޔެކެވެ.] ދެން އެ ހިނދު، رَسُولُ اللهِ rގެ އަރިހަށް، عُمَرُ h ޙާޟިރުކުރެއްވުމަށް ފަހު ޙަދީޘުކުރެއްވިއެވެ. އޭ ޚައްޠާބުގެ ދަރިކަލުންނޭވެ! ތިބާގެ ބަސްފުޅާ ގުޅިގެން  ﱡ ثُلَّةٌ مِنَ الْأَوَّلِينَ * وَثُلَّةٌ مِنَ الْآخِرِين   ﱠމި ދެ އާޔަތް، اللهُ I ބާވައިލައްވައިފިއެވެ. ދެން، عُمَرُ h ވިދާޅުވިއެވެ. އަޅުގަނޑުމެންގެ ވެރި رَبُّ ދެއްވި ދެއްވުމާމެދު އަޅުގަނޑުމެން މި ތިބީ ރުހިގެންނެވެ. އަދި އަޅުގަނޑުމެންގެ ނަބިއްޔާގެ ބަސްފުޅު އަޅުގަނޑުމެން ތެދުކުރަމުއެވެ. [151]   އަދި ވެސް ރިވާވެގެންވެއެވެ. لَمَّا نَزَلَتْ   ﱡ  ثُلَّةٌ مِنَ الْأَوَّلِينَ وَقَلِيلٌ مِنَ الْآخِرِينَ   ﱠ شَقَّ ذَلِكَ عَلَى الْمُسْلِمِينَ، فَنَزَلَتْ    ﱡ  ثُلَّةٌ مِنَ الْأَوَّلِينَ وَثُلَّةٌ مِنَ الْآخِرِينَ   ﱠ فَقَالَ: « أَنْتُمْ ثُلُثُ أَهْلِ الْجَنَّةِ، بَلْ أَنْتُمْ نِصْفُ أَهْلِ الْجَنَّةِ، وَتُقَاسِمُونَهُمُ النِّصْفَ الْبَاقِي [152]  މާނައީ:    ﱡ  ثُلَّةٌ مِنَ الَأْوَّلِينَ * وَقَلِيلٌ مِنَ الْآخِرِينَ   ﱠ މި ދެ އާޔަތް ބަވައިލެއްވުމުން، ކައު އިތުރު ރަސޫލާގެ އަޞްޙާބުން ނުހަނު ބޮޑަށް ދެރަފުޅުވިއެވެ. ދެން، އެ ކަމާ ގުޅިގެން  ﱡ ثُلَّةٌ مِنَ الْأَوَّلِينَ * وَثُلَّةٌ مِنَ الْآخِرِينَ   ﱠ މި ދެ އާޔަތް ބާވައިލެއްވުނެވެ. ދެން އެ ހިނދު ޙަދީޘުކުރެއްވިއެވެ. [ތިޔަބައިމީހުން ވާނީ ސުވަރުގޭގެ އަހްލުވެރީންގެ ތިންބައިކުޅަ އެއްބައި ކަމުގައެވެ. އަދި ކިއެއްތަ! ސުވަރުގޭގެ އަހްލުވެރީންގެ ދެބައިކުޅަ އެއްބައި ކަމުގައެވެ. އަދި ބާކީ އޮތް ދެބައިކުޅަ އެއްބައިގެ ތެރޭގައި ވެސް، އެހެނިހެން އުންމަތްތަކުގެ މީހުންނާ އެކު ތިޔަބައިހުންނަށް ބައިއެޅޭނެތެވެ.] ދަންނާށެވެ! ސުވަރުގޭގެ އަހްލުވެރީންނާމެދު، رَسُولُ اللهُ r  ޙަދީޘުކުރެއްވިއެވެ. «أَهْلُ الْجَنَّةِ عِشْرُونَ وَمِائَةُ صَفٍّ ثَمَانُونَ مِنْهَا مِنْ هَذِهِ الْأُمَّة وَأَرْبَعُونَ مِنْ سَائِرِ الْأُمَمِ»[153] މާނައީ: [ސުވަރުގޭގެ އަހްލުވެރީންގެ ސަތޭކަ ވިހި ސަފު ވާނެއެވެ. އޭގެ ތެރެއިން އައްޑިހަ ސަފުގައި ވާނީ، މި އުންމަތުގެ މީހުންނެވެ. ސާޅީސް ސަފުގައި ވާނީ އެހެނިހެން އުންމަތްތަކުގެ މީހުންނެވެ.] އަދި مُحَمَّدٌ rގެ އުންމަތުގެ މީހުންގެ ތެރެއިން ޙިސާބަކާނުލައި ސުވަރުގެ ވައްދަވާނޭ ބަޔަކު ވެސް ވެއެވެ. އެބައިމީހުންނާމެދު ޙަދީޘުކުރެއްވިއެވެ. «عُرِضَتْ عَلَيَّ الْأُمَمُ فَرَأَيْتُ أُمَّتِي فَأَعْجَبَتْنِي كَثْرَتُهُمْ قَدْ مَلَؤُوا السَّهْلَ وَالْجَبَلَ قَالَ يَا مُحَمَّدُ إِنَّ مَعَ هَؤُلآءِ سَبْعُونَ أَلْفًا يَدْخُلُونَ الْجَنَّةَ بِغَيْرِ حِسَابٍ الَّذِينَ لَا يَسْتَرْقُونَ وَلَا يَكْتَوُونَ وَلَا يَتَطَيَّرُونَ وَعَلَى رَبِّهِمْ يَتَوَكَّلُونَ» [154] މާނައީ: [ހުރިހައި އުންމަތްތަކެއްގެ މީހުން، ތިމަން ރަސޫލާއަށް ދެއްކެވުނެވެ. އެ ވަގުތު، ތިމަން ރަސޫލާގެ އުންމަތުގެ މީހުން ވެސް ދެކެވަޑައިގަތީމެވެ. އަދި، ތިމަން ރަސޫލާގެ އުންމަތުގެ މީހުންގެ ގިނަކަމުން، ތިމަން ރަސޫލާ އަޖައިބުފުޅުވިއެވެ. އެހެނީ، އެބައިމީހުން ތިބީ ފަރުބަދަތަކާއި ހަމަބިން ފުރައިލައިގެންނެވެ. އެ ހިނދު، اللهُ I ވަޙީކުރެއްވިއެވެ. އޭ مُحَمَّدٌ rއެވެ! ހަމަކަށަވަރުން، ޙިސާބުބެއްލެވުމަކާ ނުލައި ސުވަރުގެ ވަންނާނޭ ހަތްދިހަ ހާސް މީހުން ވެސް އެބައިމީހުންގެ ތެރޭގައި ވެއެވެ. އެބައިމީހުންނަކީ، ބަލިތަކުން ސަލާމަތްވުމަށް ޓަކައި ރުޤްޔާ ވެސް ނުކުރުވާ، ހުއްދަ ފަންޑިތަ ވެސް ނުހައްދާ މީހުންނެވެ. އަދި ބަލިތަކުން ޝިފާލިބިގަތުމަށް ޓަކައި ހަށިގަނޑުގައި އަލިފާން ނުޖައްސުވާ، ގައިގެ ތަންތަން އަންދައި ނުހަދާ މީހުންނެވެ. އަދި ވަކި ކަމެއް ދިމާވުމަކީ ނުވަތަ ވަކި އެއްޗެއް ފެނުމަކީ، ސުންޕާކަމެއް ކަމުގައި  ނުދެކޭ މީހުންނެވެ. އަދި އެބައިމީހުންނަކީ، ހުރިހައި ކަމެއްގައިމެ، اللهُ Iއަށް ވަކީލުކުރާ މީހުން ވެސް މެއެވެ.” ފަހެ، ސުވަރުގެ ވެއްދެވުމުގެ ކަންތައްތައް ހުރީ މިހެން ކަމުގައިވާއިރު، ޙިސާބުބެއްލެވުމެއް ނެތި ސުވަރުގެ ވައްދަވާ މީހުންގެ ތެރޭގައި ވޭތޯ ކޮންމެ މުސްލިމަކުމެ ގަދައަޅައި މަސައްކަތްކުރުން ހުއްޓެވެ. ޝައްކެއްނެތެވެ. مُحَمَّدٌ rގެ އުންމަތުގެ މީހުންގެ ތެރެއިން އެންމެ އިތުރުކަން ބޮޑުވެފައި، އެންމެ މާތް ބަޔަކީ، އެ ރަސޫލާގެ އަޞްޙާބުންނެވެ. ދެން އެއަށްފަހު އަޞްޙާބުންނާ ތަބާވި ތާބިޢީންނެވެ. ދެން  އެ ތާބިޢީންނާ ތަބާވި މީހުންނެވެ. އެހެނީ ހަމަކަށަވަރުން، ކައު އިތުރު ރަސޫލާ ޙަދީޘުކުރެއްވިއެވެ. «خَيْرُ الْقُرُوْنِ قَرْنِي ثُمَّ الَّذِيْنَ يَلُونَهُمْ ثُمَّ الَّذِيْنَ يَلُونَهُمْ»[155]  މާނައީ: “އެންމެ ހެޔޮކަން ބޮޑު ޤަރްނަކީ، ތިމަން ރަސޫލާގެ ޤަރްނެވެ. ދެން އެއާ ޖެހިގެން އަންނަ މީހުންނެވެ. ދެން އެއާ ޖެހިގެން އަންނަ މީހުންނެވެ.” އަދި ހަމަ އެހެންމެ، ކައު އިތުރު ރަސޫލާގެ އަޞްޙާބުންގެ ތެރެއިން ވެސް، އެންމެ މާތްކަމާއި އިތުރުކަން ބޮޑު ބަޔަކީ، މުހާޖިރުންނާއި އަންޞާރުންގެ ތެރެއިން، އިސްލާމް ދީން ޤަބޫލުކުރެއްވުމުގައި އިސްނަންގަވައި، އެ ދީން އައިތާ ކުރީކޮޅުގައި އިސްލާމްވެވަޑައިގެންނެވި އަޞްޙާބުންނެވެ. اللهُ I ވަޙީކުރައްވައިފައި ވެއެވެ.(   وَالسَّابِقُونَ الْأَوَّلُونَ مِنَ الْمُهَاجِرِينَ وَالْأَنصَارِ وَالَّذِينَ اتَّبَعُوهُم بِإِحْسَانٍ رَّضِيَ اللَّهُ عَنْهُمْ وَرَضُوا عَنْهُ   ﱠ[156] މާނައީ: [މުހާޖިރުންނާއި އަންޞާރުންގެ ތެރެއިން، އިސްލާމްދީން  ޤަބޫލުކުރެއްވުމުގައި އިސްނަންގަވައި، އެ ދީން އައިތާ ކުރީކޮޅުގައި އިސްލާމްވެވަޑައިގެންނެވި އަޞްޙާބުންނެވެ. އަދި ހެޔޮ ގޮތުގައި އެ އަޞްޙާބުންނާ ތަބާވީ މީހުން ދަންނާށެވެ! اللهُ I، އެބައިމީހުންނާ މެދު ރުހިވޮޑިގެންފިއެވެ. އަދި، އެ إِلٰهއާމެދު އެބައިމީހުން ވެސް ތިބީ ރުހިގެންނެވެ.","[150]- التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[151]- اَلْكَشْفُ وَالْبَيَانُ عَنْ تَفْسِيرِ الْقُرْآنِ لِلْإِمَامِ أَبِي إِسْحَاقَ الثَّعْلَبِي\r[152]- مُسْنَدُ الْإِمَامِ أَحْمَدَ بْنِ حَنْبَل وَالْحَدِيثُ حَسَنٌ لِغَيْرِهِ \r[153]- اَلْجَامِعُ الْكَبِيرُ - سُنَنُ الترمذي لِلْإِمَامِ أَبِي عِيسَى مُحَمَّدِ بْنِ عِيسَى التِّرْمِذِي وَمُسْنَدُ الْإِمَامِ أَحْمَدَ بْنِ حَنْبَل وَالْحَدِيثُ صَحِيحٌ لِغَيْرِهِ\r[154]- مُسْنَدُ الْإِمِامِ أَحْمَدَ بْنِ حَنْبَل وَالْحَدِيثُ صَحِيحٌ\r[155]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ\r[156]- سُورَةُ التَّوْبَة: 100"],["(14) އަދި ވާތްފަރާތުގެ އަހްލުވެރީންނެވެ. ވާތްފަރާތުގެ އަހްލުވެރީންނަކީ ކޮން ބައެއްހެއްޔެވެ؟ އެބައިމީހުންނަށް ހުރި ނިކަމެތިކަމާއި، ދެރަކަމާއި، ނުބައިކަމެއްގެ ބޮޑުކަމާއެވެ! އަދި އެބައިމީހުންގެ ދަރަޖަތައް ހައުދަހައިވާ ދަށެވެ! އަދި އެބައިމީހުންގެ ޤަދަރު ހައުދަހައިވާ ކުޑައެވެ! އަދި އެބައިމީހުން ހައުދަހައިވާ ނިކަމެއްޗެވެ! އެހެނީ، އެބައިމީހުންނަކީ، ދުނިޔޭގައި އުޅުނުއިރު އެބައިމީހުން ކުޅަ ނުބައި ޢަމަލުތަކުގެ ސަބަބުން، އާޚިރަތުގައި ނަރަކައިގެ އަޑީގެ ދަށު ދަރަޖަތައް ލިބެނިވި މީހުންނެވެ.",""],["(24) ވާތަށް ފަތް ދެއްވޭ މީހުން ނަރަކައަށް ވެއްދެވުމަށް ފަހު އެބައިމީހުން ތިބޭނީ، ގައިގެ ލޯލިތަކުގެ ބުޑުތަކަށް ވެސް ވާޞިލުވަނިވި ހޫނުގަދަ ވަޔާއި ކެކިކެކިހުންނަ ހޫނު ފެނުގެ ތެރޭގައެވެ. އެހެންކަމުން، އެބައިމީހުން ނޭވާލާނީ މޫނު އަންދައިލައިފަނިވި ހޫނު ވައިގެ ތެރެއަށެވެ. ހަށިތައް ފިހެވޭނީ ކެކިކެކިހުންނަ ހޫނު ފެނުންނެވެ.",""],["(34) އަދި ވާތްފަރާތުގެ އަހްލުވެރީން ނަރަކައިގައި ތިބޭނީ، ނުހަނު ކަޅުކަން ގަދަ ދުމަކުން އުފެދޭ  އަދި އެހައިމެ ހޫނުކަން ގަދަ ހިޔަނިގަނޑެއްގެ ތެރޭގައެވެ.",""],["(44) އަދި އެ ހިޔަނިގަނޑުގެ ތެރޭގައި ތިބޭ އިރު، އެއްވެސް ފިނިކަމެއް އަދި ކިތަންމެ ކުޑަ އަރާމެއް ވިއަސް، އެބައިމީހުންނަކަށް ނުލިބޭނެތެވެ. އަދި ކިއެއްތަ! އެ ތާނގެ ނުބައި މަންޒަރު ފެނުމުން، ލޮލުގައި ނުހަނު ބޮޑު ވޭން އަޅާނެތެވެ. އަދި އެ ތާނގެ ހޫނު ގަދަކަމުން ހަށިތަކުގެ ހަންތަކާއި މަސްތައް ފިހޭނެތެވެ. ދަންނާށެވެ! އެ ގޮތަށް އެބައިމީހުންގެ ހަށިތަކުގެ ހަންތަކާއި މަސްތައް ފިހެވޭ ކޮންމެ ފަހަރަކުމެ، އެ ހަންތަކާއި މަސްތައް އިހު ހުރި ގޮތަށް ރުޖޫޢަކުރެއްވޭނެތެވެ.",""],["(54) ހަމަކަށަވަރުން، ޤިޔާމަތް ޤާއިމުވާ ދުވަހުން، ވާތަށް ފަތް ދެއްވި، ނަރަކައިގެ ޢަޛާބުދެއްވުމުގެ ކުރީން، ޒީނަތްތެރި ދިރިއުޅުމެއް އުޅެ، ޙަރާމް ތަކެތީން އަރާމާއި، އުފަލާއި، ލައްޛަތު ލިބިގަނެ، ފާފަތަކަށް އަރައިގަތް ބަޔަކު ކަމުގައި، ވާތްފަރާތުގެ އަހްލުވެރީން ވިއެވެ. އަދި ދުނިޔޭގައި އުޅުނުއިރު، އިސްލާމް ދީނަށް ފުރަގަސްދީ، ހަވާނަފްސުގެ އެދުންތަކާ ތަބާވުން ނޫން އެހެން އެއްވެސް ކަމެއް ނުކުރާ ބަޔަކު ކަމުގައި ވެސް އެބައިމީހުން ވިއެވެ.",""],["(64) އަދި ދުނިޔޭގައި އުޅުނުއިރު، ޝިރްކުގެ ޢަމަލުތައްކޮށް، اللهُ Iއަށް އުރެދި، ބޮޑުވެގެންވާ ފާފަވެރިކަމުގެ މަތީގައި ދެމިތިބި ބަޔަކު ކަމުގައި އެބައިމީހުން ވިއެވެ. އަދި އެ ގޮތް ދޫކޮށް، اللهُ Iގެ ޙަޟްރަތަށް ރުޖޫޢަވެ ތައުބާވި ބަޔަކު ކަމުގައި ވެސް އެބައިމީހުން ނުވެއެވެ.",""],["(74) އަދި ހަމަކަށަވަރުން، އަހުރެމެން މަރުވެ، ފަނާވެ، ކަށިތައް ވީރާނާވެ، ފުނޑުފުޑުވެ، ވެއްޔަށްވުމަށް ފަހު، އަލުން ދިރުއްވައި، މަޙްޝަރުކުރެއްވޭނޭ ބަޔަކު ކަމުގައި އަހުރެމެން ވޭހެއްޔެވެ؟ މި ފަދައިން ބުނެ، ޤިޔާމަތް ދުވަސް ދޮގުކޮށް، މަޙްޝަރުކުރެއްވޭނޭ ކަމަށް އިންކާރުކޮށް އުޅުނު ބަޔަކު ކަމުގައި ވެސް އެބައިމީހުން ވިއެވެ.",""],["(84) އަދި ކުރީން މަރުވެ ގޮސްފައިވާ އަހުރެމެންގެ ކާބަފައިންގެ ކަށިތައް ވެއްޔަށްވެ، ބިމުގެ މައްޓާ އެކުވުމަށް ފަހު، އަލުން ދިރުއްވޭނޭ ބަޔަކު ކަމުގައި އެބައިމީހުން ވެސް ވޭހެއްޔެވެ؟ މި ފަދައިން ވެސް، ޤިޔާމަތް ދުވަސް ދޮގުކޮށް މަޙްޝަރުކުރެއްވޭނޭ ކަމަށް އިންކާރުކޮށް އުޅުނު މީހުން ބުނެ އުޅުނެވެ.",""],["(94) އޭ ރަސޫލާއެވެ! ޤިޔާމަތް ދުވަސް ދޮގުކުރާ ކާފިރުންނަށް، އިބަ ރަސޫލާ ވިދާޅުވާށެވެ! ހަމަކަށަވަރުން، آدَمُ uގެ ޒަމާނުން ފެށިގެން ޤިޔާމަތާ ހަމައަށް ދުނިޔެއަށް އައިހައި ބަޔަކާއި، އަންނާނޭހައި ބަޔަކު އަލުން ދިރުއްވޭނެތެވެ.",""],["(05) ދެން އެއަށްފަހު، އެ އެންމެން އެއްތަނަކަށް އެއްކުރެއްވޭނޭކަން ކަށަވަރެވެ. އެ ތަނަކީ، މަޙްޝަރުގެ މައިދާނެވެ. އެ ކަން ހިނގާނީ، އެނގިގެންވާ ދުވަހެއްގައި، ކަނޑައެޅިގެންވާ ވަގުތެއްގައި، ދެވަނަ ތާޅަފިލީގެ އަޑަށެވެ. ޝައްކެއްނެތެވެ. އެންމެހައި ޚަލްޤުތަކުން މަޙްޝަރުގެ މައިދާނަށް އެއްކުރެއްވޭނީ، އެބައިމީހުންގެ ޙިސާބުބައްލަވައި، އެ މީހަކަށް ލިބެންވާ ޙައްޤު ޖަޒާ ނުވަތަ ސަޒާ އެ މީހަކަށް ދެއްވުމަށް ޓަކައެވެ.",""],["(15) އޭ ރަސޫލާއެވެ! ޤިޔާމަތް ޤާއިމުވާ ދުވަސް ދޮގުކުރާ ކާފިރުންނަށް،  އިބަ ރަސޫލާ ވިދާޅުވާށެވެ! އޭ ސީދާމަގުން އެއްކިބާވެ މަގުފުރެދި، اللهُ Iގެ ޙަޟްރަތުން އައިސްފައިވާ ވަޢުދާއި ވަޢީދުގެ ބަސްފުޅުތައް ދޮގުކުރާ ކާފިރުންނޭވެ!",""],["(25) ތިޔަބައިމީހުން ތިޔަ ދޮގުކުރާ ޤިޔާމަތް ޤާއިމުވާ ދުވަސް އައުމުން، ހަމަކަށަވަރުން ވެސް، ތިޔަބައިމީހުންނަކީ ނަރަކައަށް ވަދެ، އެ ތާނގައިވާ ޒައްޤޫމު ގަހުން، ކާނޭ ބަޔަކީމުއެވެ. ދަންނާށެވެ! ޒައްޤޫމަކީ، އެންމެ ސިފަ ހުތުރު އަދި އެންމެ ހިތިކަން ގަދަ، އެންމެ ނުބައި ވަސްދުވާ އަދި އެހައިމެ ވިހަގަދަ އެއްޗެކެވެ.",""],["(35) ފަހެ، ތިޔަ ކާފިރުންނަކީ، ނަރަކައިގައި ތިޔަބައިމީހުންނަށް ޖެހޭ ބަނޑުހައިހޫނުކަމުގެ ގަދަކަމުން، ވިހަގަދަ ޒައްޤޫމު ގަހުގެ، ނުބައި ވަސް ދުވާ، ސިފަ ހުތުރު، ހިތިކަން ގަދަ މޭވާއިން ކައި، ބަނޑުތައް ފުރާނޭ ބަޔަކީމުއެވެ.",""],["(45) އަދި އެ ޒައްޤޫމު ގަހުން ކެއުމަށް ފަހު، ހޫނުކަން އޭގެ އިންތިހާއަށް ގޮސްފައިވާ ކެކިކެކިހުންނަ ފެން ބޯނޭ ބަޔަކު ކަމުގައި ވެސް ތިޔަބައިމީހުން ވަމުއެވެ. ނަމަވެސް، އެ ފެން ބުއިމުން ކަރުހިއްކުން ފިލައިގެނެއް ނުމެދާނޭ މެއެވެ.",""],["(55) ފަހެ، އެ ފަދަ ހޫނުކަން ގަދަ ފެން، ތިޔައިމީހުން ބޯނީ، ލޭ ވިހަވެ، ބަނޑު ގޯސްވުމުގެ ސަބަބުން، ފެނަށް ހާންތިވެފައިވާ ޖަމަލުތަކެއް ފެން ބޯ ފަދައިން މެއެވެ.",""],["(65) ދަންނާށެވެ! ޤިޔާމަތް ދުވަސް  ދޮގުކުރާ ކާފިރުންނަށް، ޤިޔާމަތް ދުވަހުން ލިބޭނޭ ކާބޯތަކެއްޗަކީ އަދި ކުރެވޭނޭ މެހުމާންދާރީއަކީ، އިސްވެދިޔަ އާޔަތްތަކުގައި ބަޔާންވެދިޔަ މެހުމާންދާރީއެވެ. އެއީ، ވިހަގަދަ ޒައްޤޫމާއި، ނުހަނު ހޫނުކަން ގަދަ ފެނާއި، ނަރަކަވެރީންގެ ގައިން އޮހޮރޭ ފާ ދިޔައެވެ.",""],["(75) އޭ ޤިޔާމަތް ދުވަސް ދޮގުކުރާ ކާފިރުންނޭވެ! ނެތުމުގެ ތެރެއިން ތިޔަބައިމީހުން އުފައްދަވައި، ޚަލްޤުކުރައިވައި، ވުޖޫދަށް ގެންނެވީ، ތިމަން اللهއެވެ. ކުރީގައި،ތިޔަބައިމީހުންގެ އެއްވެސް ނަމެއް އަދި ނިޝާނެއް ވިއަސް ނެތެވެ. ވީއިރު، ތިޔަބައިމީހުން މަރުވެ، ފަނާވުމަށް ފަހު އަލުން ދިރުއްވައި، ޙިސާބުބައްލަވައި، ޖަޒާ ނުވަތަ ސަޒާ ދެއްވުމަށް ޓަކައި މަޙްޝަރުކުރައްވާނޭ ކަން، ތިޔަބައިމީހުން ތެދުނުކުރަނީ ކީއްވެގެންހެއްޔެވެ؟",""],["(85) އޭ މީސްތަކުންނޭވެ! ފިރިހެނުންގެ ކުރިމަތިފަރާތު ދޮރުން ކުއްލިކުއްލިއަށް ނުކުމެ، އަންހެނުންގެ ރަޙިމުގެ ތެރެއަށް އެޅޭ މަނިފޮދުވަރާމެދު، ތިޔަބައިމީހުން ވިސްނައި ފިކުރުކުރީމުހެއްޔެވެ؟",""],["(95) އޭ މީސްތަކުންނޭވެ! ފިރިހެނެއްގެ ކުރިމަތިފަރާތު ދޮރުން ނުކުމެ، އަންހެނެއްގެ ރަޙިމުގެ ތެރެއަށް އެޅޭ މަނިފޮދުވަރަކުން އިންސާނެއްގެ ހަށިގަނޑު އުފައްދައި، އެ ހަށިގަނޑުގައި ފުރާނައަޅައި، ދިރުންދޭ ބަޔަކީ ތިޔަބައިމީހުންހެއްޔެވެ؟ ނުވަތަ އެ މަނިފޮދުވަރުން އިންސާނެއްގެ ހަށިގަނޑު އުފައްދަވައި ޚަލްޤުކުރައްވައި، އެ ހަށިގަނޑުގައި ފުރާނައަޅުއްވަނީ، ތިމަން اللهُ ހެއްޔެވެ؟ ޝައްކެއްނެތެވެ. ކައުނުގައި ވާހައި ތަކެތި އުފައްދަވައި، ޚަލްޤުކުރައްވައި، އެ ތަކެތި ވުޖޫދަށް ނެރުއްވަނީ، އެއްކައުވަންތަ ޚާލިޤުވަންތަ  اللهُ Iއެވެ. ދަންނާށެވެ! އަންހެނުންނާއި ފިރިހެނުންގެ ކިބައިގައި ޖިންސީ އެދުންވެރިކަން ލެއްވީ، اللهُ  Iއެވެ. އަދި ހުއްދަ ގޮތުގައި އެ އެދުންވެރިކަން ފުއްދުމަށް ޓަކައި ކާވެނި ޝަރްޢުކުރައްވައި، ދެމަފިރީންގެ ދެމެދުގައި ލޯބިވެރިކަމާއި، އެކުވެރިކަން ލައްވައި، ދެމަފިރީންގެ ފަރާތުން ޙަލާލު ގޮތުގައި ދަރިފަސްކޮޅު ދެމިގެންދާނޭ ގޮތް މިންވަރުކުރެއްވީ، اللهُ Iއެވެ. ވީމާ، އިންސާނާ މަރުވުމަށް ފަހު، އަލުން ދިރުއްވައި މަޙްޝަރުކުރެއްވުމަށް، އެ إِلٰهُ ކުޅަދުންވަންތަކަމުގެ މައްޗަށް، ބަޔާންވެދިޔަ ކަންކަމުން ދަލީލުލިބެއެވެ.",""],["(06) މަރުވުމަކީ، ތިޔަބައިމީހުންނަށް އޮތް ކަމެއް ކަން މިންވަރުކުރައްވައި، ތިޔަބައިމީހުންނާ މެދު އެ ގޮތް ކަނޑައަޅުއްވައި، މަރުވާނޭ ބަޔަކު ކަމުގައި ތިޔަބައިމީހުން ލެއްވީ، ތިމަން اللهއެވެ. އަދި ތިޔަބައިމީހުން ކުރެ ކޮންމެ މީހަކަށްމެ ކަނޑައެޅިފައިވާ އަޖަލެއް ވެއެވެ. ފަހެ، އެ މީހެއްގެ އަޖަލު ހަމަވުމުން އެންމެ ހިނދުކޮޅަކަށް ވެސް އެ މީހަކު ދިރި ދެމިއެއް ނުހުންނާނެއެވެ. އަދި އަޖަލު ހަމަވެފައިވާ މީހެއްގެ މަރު ހިނދުކޮޅަކަށް ވެސް، ފަސްނުކުރައްވާނޭ މެއެވެ. އެ ހުރިހައި ކަމެއްމެ ވަނީ، ކަނޑައަޅުއްވައި، މިންވަރުކުރައްވައި، ލިޔުއްވައިފައެވެ. އަދި، ތިމަން إِلٰهُ ކުރައްވާ ކަމަކަށް ހުރަސްއަޅައި، އެ ކަމެއް ވިޔަ ނުދީ މަނާކުރެވޭނޭ ހަމަ އެއްވެސް ފަރާތެއް ނުވެއެވެ. ވީމާ، ތިމަން إِلٰهُ  އިރާދަކުރެއްވި އެއްވެސް ކަމެއް ނުވެއެއް ނުދާނެތެވެ.",""],["(16) ވުމާއެކު، ތިޔަބައިމީހުންގެ ބަދަލުގައި، ތިޔަބައިމީހުން ފަދަ އެހެން ބަޔަކު އުފެއްދެވުމަށާއި، ތިޔަބައިމީހުންގެ ކުރީން އުޅުނު ބައެއް ޔަހޫދީން އޫރަށާއި ރާމާމަކުނަށް ބަދަލުކުރެއްވި ފަދައިން، ތިޔަބައިމީހުން ވެސް އޫރަށާއި ރާމާމަކުނަށް ބަދަލުކުރެއްވުމަށް، ތިމަން إِلٰهُ ކުޅަދުންވަންތައެވެ. އަދި ހަމަ އެހެންމެ، ދުނިޔޭގައި ތިޔަބައިމީހުން ތިޔަ ތިބި ސިފަނޫން އެހެން ސިފައަކަށް ތިޔަބައިމީހުން ބަދަލުކުރައްވައި، ތިޔަބައިމީހުން ނުދަންނަ ސިފައެއްގައި ތިޔަބައިމީހުން ލައްވައި، ތިޔަބައިމީހުން އަލުން ދިރުއްވައި މަޙްޝަރުކުރެއްވުމަށް، ތިމަން إِلٰهُ ކުޅަދުންވަންތައެވެ. އަދި، ޤިޔާމަތް ޤާއިމުވާ ދުވަހުން، މުއުމިނުންގެ މޫނުތަކުގައި އުޖާލާކަމާއި އަލިކަން ލައްވައި، ކާފިރުންގެ މޫނުތަކުގައި ކަޅުކަމާއި އަނދިރިކަން ލެއްވުމަށް، ތިމަން إِلٰهُ ކުޅަދުންވަންތައެވެ. އަދި، ތިމަން إِلٰهُ އިރާދަކުރެއްވި ކޮންމެ ގޮތަކަށް އިރާދަކުރެއްވި ކޮންމެ ސިފައެއްގައި ތިޔަބައިމީހުން ލެއްވުމަށް، ތިމަން إِلٰهُ ކުޅަދުންވަންތައެވެ. އަދި ތިޔަބައިމީހުން އަލުން އުފައްދަވައި ތިޔަބައިމީހުން ނުދަންނަ ޢާލަމެއްގައި، ނުދަންނަ ތަނެއްގައި ލެއްވުމަށް، ތިމަން إِلٰهُ ކުޅަދުންވަންތައެވެ. [157]","[157]- اَلْجَامِعُ لِأَحْكَامِ الْقُرْآنِ لِلْإِمِامِ الْقُرْطُبِي وَفَتْحُ الْقَدِيرِ لِلْإِمَامِ مُحَمَّدِ بْنِ عَلِي الشَّوْكَانِي الْيَمَنِي"],["(26) އަދި ހަމަކަށަވަރުން، ތިޔަބައިމީހުންގެ އެއްވެސް ނަމެއް ނިޝާނެއް ނެތި އެތަކެއް ޒާމާން ވޭތުވެފައި ވަނިކޮށް، ނެތުމުގެ ތެރެއިން ތިޔަބައިމީހުން އުފައްދަވައި، ޚަލްޤުކުރައްވައި، ވުޖޫދަށް ގެންނެވީ، ތިމަން اللهُ ކަން ތިޔަބައިމީހުންނަށް ވަނީ އެނގިފައެވެ. ވުމާއެކު، އެ ކަން ހަނދުމަކޮށް، އެ ކަމުން ޢިބްރަތާއި ނަސޭހަތްލިބިގަނެ، ތިޔަބައިމީހުން މަރުވުމަށް ފަހު ދެވަނަ ފަހަރަށް ޚަލްޤުކުރައްވައި، އަލުން ދިރުއްވައި، މަޙްޝަރުކުރެއްވުމުގެ މައްޗަށް، اللهُ I ކުޅަދުންވަންތަކަން ޤަބޫލުކޮށް، އެ ކަމަށް ތިޔަބައިމީހުން އީމާންނުވަނީ ކީއްވެގެންހެއްޔެވެ؟ [158]","[158]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(36) ފަހެ، ބިމުގައި ތިޔަބައިމީހުން ތިޔަ އިންދާ ގޮވާމުގެ ބާވަތްތަކަށް ވާގޮތާމެދު ތިޔަބައިމީހުން ވިސްނައި ފިކުރުކުރީމުހެއްޔެވެ؟ އެ ތަކެއްޗާ މެދު ވިސްނައި ފިކުރުކޮށް، އެ ތަކެއްޗަށް ވާގޮތް ތިޔަބައިމީހުން ނިކަން ބަލައިބަލާށެވެ!",""],["(46) ފަހެ، ތިޔަބައިމީހުން ތިޔަ ގޮވާންކުރާ ބިމުގެ ފަސްގަނޑުޖަހައި، އެ ބިމަށް  އޮއްޓަރު އުކަމުނޫންހެއްޔެވެ؟ ފަހެ، އެ އޮއްޓަރުތަކުން ގަސް ފެޅުވުމުގެ ބާރު ތިޔަބައިމީހުންނަށް ލިބިފައި ވޭހެއްޔެވެ؟ އަދި އެ ތަކެތި ބިމުން ފަޅުވަނީ ތިޔަބައިމީހުންހެއްޔެވެ؟ ނުވަތަ އެ ތަކެތި ބިމުން ފަޅުއްވަނީ، ތިމަން اللهُ  ހެއްޔެވެ؟ ޝައްކެއްނެތެވެ. އެ އޮއްޓަރުތަކުން ގަސް ފެޅުވުމުގެ ކުޑަވެސް ބާރެއް، ހަމަހިލައި ތިޔަބައިމީހުންނަކަށް ނެތެވެ. އަދި ކިއެއްތަ! އެ ތަކެތި ބިމުން ފަޅަނީ، ތިމަން إِلٰهُގެ އަމުރުފުޅަށެވެ.  އެހެންކަމުން، އެ ތަކެތި ފަޅުއްވަނީ، ތިމަން إِلٰهއެވެ. [159]","[159]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(56) އަދި ހަމަކަށަވަރުން، ތިމަން إِلٰهُ އިރާދަކުރައްވައިފި ނަމަ، އެ ބިމުން ފަޅާ ތަކެތި ބޮޑުވަމުން ގޮސް ވަކިވަރެއް ވުމަށް ފަހު، އެ ތަކެތީން އެއްވެސް ފައިދާއެއް ނުލިބޭ ގޮތަށް، ހިކި، މުރަނަވެ، ކުދިކުދިވެ، ފުޑުފުނޑުވެފައިވާ ހުއިތަކެއް ކަމުގައި، ތިމަން إِلٰهُ އެ ތަކެތި ލައްވައިފީމުހެވެ. ޝައްކެއްނެތެވެ. އެ ކަން އެ ގޮތަށް ކުރެއްވުމަށް، ތިމަން إِلٰهُ ކުޅަދުންވަންތައެވެ. ދެންފަހެ، އެ ކަން އެހެން ވެއްޖެ ނަމަ، ތިޔަބައިމީހުން ތިބޭނީ، އެ ތަކެތި ހަލާކުވެދިޔަ ގޮތާމެދު ނުހަނު ބޮޑު ޙައިރާންކަމެއްގެ ތެރޭގައެވެ. [160]","[160]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(66) އަދި ތިޔަބައިމީހުން ކުރި ގޮވާމުން އެއްވެސް ފައިދާއެއް ނުލިބޭގޮތަށް އެ ތަކެތި ހަލާކުވެއްޖެ ނަމަ، ތިޔަބައިމީހުން ބުނާނެތެވެ. ހަމަކަށަވަރުން، އެ ގޮވާން އިންދުމަށް އަހުރެމެން ވަނީ ނުހަނު ބޮޑު ޚަރަދުތައް ކޮށްފައެވެ. ވުމާއެކު، އަހުރެމެން މި ވަނީ ނުހަނު ބޮޑު ގެއްލުން އުފުލާންޖެހިފައިވާ ބަޔަކު ކަމުގައެވެ. އަދި ނަފާލިބުމުގެ ބަދަލުގައި، އިންދި މުޑުވައްކޮޅު ވެސް ގެއްލި، އަހުރެމެން ކުރިމަސައްކަތް މި ވަނީ ބަރުބާދުވެފައެވެ. އަދި އަހުރެމެން މި ވަނީ، ނުހަނު ބޮޑު ޢުޤޫބާތް ލިބިފައިވާ ބަޔަކު ކަމުގައެވެ. [161]","[161]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(76) އަދި ކިއެއްތަ! އޭގެ އިތުރަށް ވެސް ތިޔަބައިމީހުން ބުނާނެތެވެ. އަހުރެމެން މި ވަނީ، އެ ދަނޑު ގޮވާމުން ލިބެންވާ ރިޒްޤުން މަޙްރޫމުވެވިފައެވެ. އަދި އަހުރެމެން ކުރި ގޮވާން ހަލާކުވެ، މި ފަދަ ޙާލެއް އަހުރެމެންނަށް މި ޖެހުނީ ނަޞީބު ނެތް ބަޔަކަށް އަހުރެމެން ވާތީއެވެ. [162] ދަންނާށެވެ! اللهُ I އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ޝުކްރުވެރިވާ ބަޔަކު ކަމުގައި ތިޔަބައިމީހުން ވާނަމަ، އެ ފަދަ އެންމެހައި އާފަތްތަކުން ތިޔަބައިމީހުންގެ ދަނޑުގޮވާން ސަލާމަތްވީހެވެ.","[162]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(86) ދިރިތިބުމަށާއި ކަރުހިއްކުން ފިލުވުމަށް ޓަކައި، ތިޔަބައިމީހުން ތިޔަ ބޮއި އުޅޭ މީރު ފެނާމެދު، ތިޔަބައިމީހުން ވިސްނައި ފިކުރުކުރީމުހެއްޔެވެ؟ އެ ފަދަ މީރު ފެން ތިޔަބައިމީހުންނަށް ތިޔަ ލިބެނީ ކިހިނަކުން ކަން ނިކަން ދެކިބަލާށެވެ! [163]","[163]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(96) އޭ މީސްތަކުންނޭވެ! ވިލާތަކުން ވާރޭވެއްސައި، ބިމުގެ އެތަންމިތާނގައިވާ ކޯރުތަކާއި، ފެންގަނޑުތަކާއި، ވަޅުތަކުން މީރު ފެން ލިބޭގޮތް ހަދައި، އެ ފެން ބިމުގެ އަޑީގައި ރައްކައުކުރަނީ ތިޔަބައިމީހުންހެއްޔެވެ؟ ނުވަތަ، ތިޔަބައިމީހުންނަށް، ތިމަން اللهُ ލެއްވި ރަޙުމަތެއްގެ ގޮތުގައި، ވިލާތަކުން ވާރޭ ވެއްސަވައި، ބޭނުން އިރަކު މީރުފެން ލިބޭގޮތަށް ތިޔަބައިމީހުންނަށް ޓަކައި އެކި ގޮތްގޮތަށް ބިމުގެ އެކި ތަންތާނގައި އެ ފެން ރައްކައުތެރިކޮށްދެއްވަނީ، ތިމަން إِلٰهُ ހެއްޔެވެ؟ [164] ޝައްކެއްނެތެވެ. ވިލާތަކުން ވާރޭ ވެއްސަވަނީ، ތިމަން اللهُ ފިޔަވައި އެހެން އެއްވެސް ފަރާތަކުން ނޫނެވެ. ފަހެ، ވިލާތަކުން ވާރޭ ވެއްސެވުމަށް ފަހު، އެ ފެން ލޮނުކުރެއްވުމަށް ނުވަތަ މީރުކުރެއްވުމަށް، ތިމަން إِلٰهُ ކުޅަދުންވަންތައެވެ.","[164]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(07) ދަންނާށެވެ! ތިމަން إِلٰهُ އިރާދަކުރައްވައިފި ނަމަ، އުޑުން ވެއްސަވާ ފެނަކީ، އެއްވެސް ބަޔަކަށް ބޯންނުކެރޭ ފަދަ ލޮނު ފެނެއް ކަމުގައި، ތިމަން إِلٰهُ ލައްވައިފީމުހެވެ. އަދި އެ ފެން އެ ގޮތަށް، ތިމަން إِلٰهُ ލައްވައިފި ނަމަ، ތިޔަބައިމީހުންނަށާއި ތިޔަބައިމީހުންގެ ޖަނަވާރުތަކަށް ބޭނުންވާ މީރުފެން ނުލިބުނީސްކަން ކަށަވަރެވެ. އަދި ދަނޑުތަކަށާއި، ގަސްތަކަށް ބޭނުންވާ ފެން ވެސް ނުލިބި، ގަސްތައް މަރުވެ، ބިމުގެ ފެހިކަން ގެއްލި ހިނގައްޖައީހެވެ. ޝައްކެއްނެތެވެ. ވިލާތަކުން ވާރޭ ވެއްސެވުމަށް ފަހު، އެ ފެން ލޮނުކުރެއްވުމަށް ނުވަތަ އެ ފެން މީރުކުރެއްވުމަށް، ތިމަން اللهُ ކުޅަދުންވަންތައެވެ. ކަން މިހެން ހުރިއިރު، ތިޔަބައިމީހުންނަށާއި، ތިޔަބައިމީހުންގެ ޖަނަވާރުތަކަށާއި، ތިޔަބައިމީހުންގެ ދަނޑުތަކަށް ބޭނުންވާ މީރު ފެން ލިބޭގޮތް މިންވަރުކޮށްދެއްވި ކަމަށް ޓަކައި، ތިމަން اللهއަށް ޝުކްރުއަދާނުކޮށް ތިޔަބައިމީހުން ތިޔަ ތިބެނީ ފަހެ ކީއްވެގެންހެއްޔެވެ؟[165] ހަމަކަށަވަރުން، ތިޔަބައިމީހުންނަށް ފައިދާއާއި މަންފާހުރީ، އެ إِلٰهއަށް ޝުކްރުވެރިވުމުގައެވެ. ދަންނާށެވެ! ސަލާމާއި ޞަލަވާތްލެއްވި ކައު އިތުރު ރަސޫލާ ފެންފޮދުހިއްޕަވައިފި ނަމަ، ވިދާޅުވާ ކަމުގައި ވިއެވެ. «الْحَمْدُ لِلَّهِ الَّذِي سَقَانَا عَذْبًا فُرَاتًا بِرَحْمَتِهِ، وَلَمْ يَجْعَلْهُ مِلْحًا أُجَاجًا بِذُنُوبِنَا» މާނައީ: “ އެންމެހައި ޙަމްދާއި ތަޢުރީފެއް ހުރީ، اللهއަށެވެ. އެ إِلٰهއީ، އަހުރެމެންގެ މައްޗަށް، އެ إِلٰهُ ބަހައްޓަވާ ރަޙްމަތްވަންތަކަމުން، އަހުރެމެންނަށް ރަނގަޅު މީރުފެން ބޯންދެއްވި، إِلٰهއެވެ. އަދި އެ إِلٰهއީ، އަހުރެމެންގެ ފާފަތަކުގެ ސަބަބުން، ބޯންނުކެރޭ ފަދަ ލޮނު ފެނެއް ކަމުގައި އެ ފެން ނުލެއްވި، إِلٰهއެވެ.” [166]","[165]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[166]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي"],["(17) ކާބޯތަކެތި ރޯފިލުވުމަށާއި ހޫނުކަން ލިބިގަތުމަށާ އަދި އެ ނޫން އެހެނިހެން ބޭނުންތަކަށް ޓަކައި، ތިޔަބައިމީހުން ތިޔަ ރޯކުރާ އަލިފާނާމެދު، ފަހެ ތިޔަބައިމީހުން ވިސްނައި ފިކުރުކުރީމުހެއްޔެވެ؟ އަދި ތިޔަބައިމީހުންގެ ބައެއް ބޭނުންތައް ފުއްދުމަށް ޓަކައި ބޭނުންވާ އަލިފާން ތިޔަބައިމީހުންނަށް ތިޔަ ލިބެނީ ކިހިނަކުން ކަމާމެދު، ތިޔަބައިމީހުން ނިކަން ވިސްނައިލަބަލާށެވެ!",""],["(27) ފަހެ، އަލިފާން ރޯކުރުމަށް ޓަކައި، ތިޔަބައިމީހުން ނަށް ބޭނުންވާ ލަކުޑިއާއި، ދަރާއި، ވިނަތަކާ އަދި އެ ނޫން ވެސް އެ ފަދަ އެންމެހައި ތަކެތި އުފައްދައި ވުޖޫދަށް ގެނައީ ތިޔަބައިމީހުންހެއްޔެވެ؟ ނުވަތަ ގަސްތައް އުފައްދަވައި، އަލިފާން ރޯކޮށް އެންދުމަށް ބޭނުންވާ އެންމެހައި ތަކެތި އެ ގަސްތަކުން ލިބޭ ގޮތް މިންވަރުކުރައްވަނީ، ތިމަން اللهُ ހެއްޔެވެ؟ [167]","[167]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَصَفْوَةُ التَّفَاسِيرِ لِلشَّيْخِ مُحَمَّدِعَلِي الصَّابُونِي"],["(37) އަދި ތިޔަބައިމީހުން ތިޔަ ރޯކޮށް އުޅޭ އަލިފާން ލެއްވީ، ތިމަން اللهއެވެ. އެއީ، ނަރަކައިގެ ހޫނުގަދަ އަލިފާނުގެ މަތީން ހަނދާންކޮށްދެނިވި އެއްޗެއްގެ ގޮތުގައެވެ. އަދި ދުނިޔޭގެ އަލިފާނުގެ ހޫނުގަދަކަން ފެނުމުން، ނަރަކައިން ސަލާމަތްވުމަށް ތިޔަބައިމީހުން މަސައްކަތްކުރޭތޯއެވެ؟ އަދި ދަތުރުފަތުރުކުރާ މީހުންނަށާއި، ދަތުރުފަތުރުނުކޮށް ރަށުގައި ޤާއިމުވެ ތިބޭ މީހުންނަށް މަންފާކުރަނިވި ނުހަނު ބޭނުންތެރި އެއްޗެއްކަމުގައި ވެސް މެއެވެ.[168] ދަންނާށެވެ! ނަރަކައިގެ އަލިފާނާ ބެހޭ ގޮތުން، ސަލާމާއި ޞަލަވާތްލެއްވި  ކައު އިތުރު ރަސޫލާ ޙަދީޘުކުރެއްވިއެވެ. «نَارُكُمْ جُزْءٌ مِنْ سَبْعِينَ جُزْءًا مِنْ نَارِ جَهَنَّمَ»، قِيلَ يَا رَسُولَ اللَّهِ إِنْ كَانَتْ لَكَافِيَةً قَالَ: «فُضِّلَتْ عَلَيْهِنَّ بِتِسْعَةٍ وَسِتِّينَ جُزْءًا كُلُّهُنَّ مِثْلُ حَرِّهَا» [169]  މާނައީ: [ މުޅި ދުނިޔޭގައި ތިޔަބައިމީހުން ތިޔަ އަންދައި އުޅޭ އަލިފާނަކީ، ނަރަކައިގެ އަލިފާނުގެ ހަތްދިހަބައިކުޅަ އެއްބައެވެ. މި ފަދައިން ޙަދީޘުކުރެއްވުމުން ކޮންމެވެސް ޞަޙާބީއަކު ދެންވިއެވެ. އޭ اللهُ Iގެ ރަސޫލާއެވެ! ކާފިރުންނަށާއި، ނުބައި ނުލަފާ ފާޖިރުންނަށް ޢަޛާބުދެއްވުމަށް މި އަލިފާން ވެސް ފުދޭނޫންތޯއެވެ؟ މި ފަދައިން އެ ޞަޙާބީ ދެންނެވުމުން، اللهُ Iގެ ރަސޫލާ ޙަދީޘުކުރެއްވިއެވެ. ނަރަކައިގެ އަލިފާނުގެ ހޫނުކަން، ދުނިޔޭގެ އަލިފާނަށް ވުރެން 69 ގުނައަށް އިތުރުވެ ގަދަފަދަވެގެން ވެއެވެ. އެއިން ކޮންމެ ބައެއްގެ ހޫނުކަން ދުނިޔޭގެ އަލިފާނާ އެއްވަރެވެ.]ޝައްކެއްނެތެވެ. އާދަމުގެ ދަރީން ބޭނުންކުރާ އަލިފާނަށްވުރެން މާ ހޫނުކަންގަދަ އެއްޗެއް ކަމުގައި ނަރަކައިގެ އަލިފާން ލެއްވުނެވެ. ނަރަކައިގެ އަލިފާން އެ ގޮތަށް ލެއްވުނީ ކާފިރުންނަށާއި އުރެދުންތެރީންނަށް، اللهُ I ދެއްވާ ޢަޛާބު، އިންސާނުންގެ ތެރެއިން ބައެއް މީހުން، ހަމަ އެބައިމީހުން ފަދަ އެހެން އިންސާނުންނަށް ދޭ އަލިފާނުގެ ޢަޛާބާ މުޅީން ތަފާތުކުރެއްވުމަށް ޓަކައެވެ.[170]","[168]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَصَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\r[169]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ\r[170]- إِرْشَادُ السَّارِي لِشَرْحِ صَحِيحُ الْبُخَارِي لِلْإِمَامِ أَحْمَدَ بْنِ مُحَمَّدِ بْنِ أَبِي بَكْرِ بْنِ عَبْدِ الْمَلِكِ الْقِسْطَلَانِي"],["(47) ފަހެ ހަމަކަށަވަރުން، ބަޔާންވެދިޔައީ، اللهُ Iގެ އަޅުތަކުންގެ މައްޗަށް، އެ إِلٰهُ   ބަހައްޓަވާ ބޮޑުވެގެންވާ އިޙްސާންތެރިވަންތަކަމުގެ ތެރެއިން ބައެއް މިސާލުތަކެވެ. ވީމާ، އިބަ ރަސޫލާގެ ވެރި إِلٰهއަށް ޝުކްރުވެރިވެވަޑައިގަތުމުގެ ގޮތުން، އިބަ ރަސޫލާގެ ހިތްޕުޅާއި، ދޫފުޅާއި، ގުނަވަންފުޅުތަކުން، އެ إِلٰهއަށް ޙަމްދުކުރައްވާށެވެ. އަދި، އެ إِلٰهُގެ މަތިވެރި އިސްމުފުޅު ވިދާޅުވެ، އެ إِلٰهُ ހަނދުމަކުރައްވައި، އެ إِلٰهُގެ މަތިވެރިވަންތަކަމާއި ހުސްޠާހިރުވަންތަކަން ބަޔާންކުރައްވައި، «سُبْحَانَ رَبِّيَ الْعَظِيم»   މި ފަދައިން ވިދާޅުވެ، އެ إِلٰهއަށް ތަސްބީޙަ ވިދާޅުވާށެވެ! [171] ދަންނާށެވެ! ކީރިތި ޤުރްއާނުގައިވާ މި ފަދަ ކޮންމެ އާޔަތެއް ކިޔަވައި ނިމުމުން ނުވަތަ އަޑުއިވުމުން، اللهُ Iގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަ ކިއުމަކީ، މުސްތަޙައްބުކަން ބޮޑު ކަމެކެވެ. އަދި މި އާޔަތުގައި، اللهُ I މުޚާޠަބުކުރައްވައިފައި ވަނީ، މި އުންމަތުގެ ރަސޫލާއާ ކަމުގައި ވިއަސް، މި އަމުރުފުޅަކީ، އެ ރަސޫލާގެ އުންމަތުގެ އެންމެންނަށް ވެސް ކުރައްވައިފައިވާ އަމުރުފުޅެކެވެ.","[171]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(57) ފަހެ ހަމަކަށަވަރުން، ތަރިތަކުގެ މަންޒިލުތަކާއި އެ ތަރިތަކުގެ ފަލަކު ތަކުގައި އެ ތަރިތައް ދައުރުކުރާ ތަންތަނާއި ބުރުޖުތައް ނުވަތަ ތަރިތައް އަރާ ތަންތަނާއި އޮއްސޭ ތަންތަން ނުވަތަ ހަމައެކަނި އެ ތަރިތައް އޮއްސޭ ތަންތަން ގަންދެއްވައި، ތިމަން إِلٰهُ  ހުވާ ބަސްފުޅު ވަޙީކުރައްވަމެވެ. ދަންނާށެވެ! މި އާޔަތުގެ ތަފްސީރުގައި، اَلْإِمَامُ ابْنُ جَرِيرِ الطَّبَرِي ބުރަވެވަޑައިގެންފައި ވަނީ، މި އާޔަތުގައި، اللهُ  I ހުވާގެ ބަސްފުޅު ވަޙީކުރައްވައިފައި މި ވަނީ، ތަރިތައް އޮއްސޭ ތަންތަން ގަންދެއްވައިފައި ކަމަށެވެ. [172]","[172]- تَفْسِيرُ جَامِعِ الْبَيَانِ لِلإِمَامِ مُحَمَّدِ بنِ جَرِيرِ الطَّبَرِي وَأَنْوَارُ التَّنزِيلِ وَأَسْرَارُ التَّأْوِيلِ لِلْإِمِامِ نَاصِرِ الدِّينِ الْبَيْضَاوِي"],["(67) އަދި ހަމަކަށަވަރުން، އިސްވެދިޔަ އާޔަތުގައި، اللهُ I ވަޙީކުރައްވައިފައިވާ ހުވާ ބަސްފުޅުގެ ޙަޤީޤަތް ތިޔަބައިމީހުންނަށް އެނގޭ ނަމަ، އެއީ، ނުހަނު ބޮޑު ހުވާ ބަސްފުޅެއް ކަން ކަށަވަރެވެ. އެހެނީ، ތަރިތައް އަރައި އޮއްސުމާއި، އެ ތަރިތައް ދައުރުވުމުގައި، ޢިބްރަތްލިބިގަންނަ ބަޔަކަށް ޓަކައި، ނުހަނު ބޮޑެތި ފިލާވަޅުތަކެއް ވާކަން ކަށަވަރެވެ. [173]","[173]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(77) ހަމަކަށަވަރުން، مُحَمَّدٌ rގެ މައްޗަށް، اللهُ I ބާވައިލެއްވި ކީރިތި ޤުރްއާނަކީ، ނުހަނު މާތްކަން ބޮޑު ބަރަކާތްތެރި ފޮތެކެވެ. އަދި އެ ފޮތަކީ، ގިނަގުނަ ފައިދާތަކާއި ވިޔަނުކުރެވޭހައި ގިނަ ހެޔޮކަން އެކުލެވިގެންވާ  ނުހަނު އިތުރުކަން ބޮޑު، ގިނަގުނަ ޢިލްމު އެކުލެވިގެންވާ ފޮތެއް ކަން ވެސް ކަށަވަރެވެ. [174]","[174]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(87) ކީރިތި ޤުރްއާނަކީ، اَلَّلوْحُ الْمَحْفُوظގައި ލިޔުއްވެވި، އެއްވެސް އުނިއިތުރެއް އަދި ކިތަންމެ ކުޑަ ބަދަލެއް ވިއަސް ނުގެނެވޭ ގޮތަށް، އެއްވެސް ލޮލަކަށް ނުފެންނަ ހިސާބުގައި ޝައިޠާނުންގެ ނުބައިކަމުން ސަލާމަތްކުރެއްވި، ރައްކައުތެރިކުރެއްވިގެންވާ ޙުރްމަތްތެރި ފޮތެކެވެ.[175]","[175]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(97) އަދި ކުށްތަކާއި ފާފަތަކުން ސަލާމަތްކުރެއްވިގެންވާ، ސާފުކަމާއި ޠާހިރުކަން ބޮޑު މަލާއިކަތުން މެނުވީ، اَلَّلوْحُ الْمَحْفُوظގައިވާ ކީރިތި ޤުރްއާނުގައި ބީހިއެއް ނޫޅެއެވެ.[176] އަދި ޝިރްކުގެ ނަޖިސްކަމާއި ޖުނުބުވެރިކަމުން ޠާހިރުވެ ހުރި މީހަކު މެނުވީ، އެ ފޮތުގައި ބީހިގެން ނުވާނެއެވެ. [177]","[176]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[177]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(08) ކީރިތި ޤުރްއާނަކީ، ކައުނުގައި ވާހައި ތަކެތީގެ ވެރި رَبُّގެ ޙަޟްރަތުން ބާވައިލެއްވުނު، އެ إِلٰهُގެ ވަޙީ ބަސްފުޅު ކަމާ މެދަކު އެއްވެސް ޝައްކެއްނެތެވެ. އެ ފޮތް ބާވައިލެއްވުނީ، އެ إِلٰهُގެ ރަސޫލާ مُحَمَّدٌ rގެ މައްޗަށެވެ.[178] އަދި، الله Iގެ ޙަޟްރަތުން އެ ފޮތުގެ އާޔަތްތަކައިގެން އެކިފަހަރު މަތީން، އެ ރަސޫލާގެ އަރިހަށް ވަޑައިގަތީ، جِبْرِيلُ uއެވެ.","[178]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(18) އޭ ކާފިރުންނޭވެ! އެ ފޮތް ދޮގުކޮށް އެ ފޮތާމެދު ތިޔަބައިމީހުން ތިޔަ ފަރުވާކުޑަކުރަނީ، الله Iގެ ޙަޟްރަތުން ބާވައިލެއްވުނު، އެ إِلٰهُގެ ޙައްޤު ވަޙީ ބަސްފުޅުކަމުގައިވާ ކީރިތި ޤުރްއާނާމެދުގައިހެއްޔެވެ؟[179]","[179]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(28) އޭ ކާފިރުންނޭވެ! މީސްތަކުންނަށް، اللهُ I ދެއްވި އެންމެ ބޮޑު ނިޢުމަތް ކަމުގައިވާ، ކީރިތި ޤުރްއާން ތިޔަބައިމީހުންގެ ގާތަށް ފޮނުއްވުމުން، އެ ފޮތް ތެދުކޮށް، އެ ފޮތުގައިވާ ގޮތަށް އުޅެ، އެ إِلٰهއަށް ޝުކްރުވެރިވުމުގެ ބަދަލުގައި، އެ ފޮތް ދޮގުކޮށް އިންކާރުކޮށް، އެ إِلٰهُ ދެއްވި  އެ ފަދަ ބޮޑު ނިޢުމަތަށް ތިޔަބައިމީހުން ކާފިރުވަމުއެވެ. އަދި ތިޔަބައިމީހުންނަށް، އެ إِلٰهُ ދެއްވި އެ ނޫން ވެސް ނިޢުމަތްތަކަށް ޓަކައި، އެ إِلٰهއަށް ޝުކްރުވެރިވުމުގެ ބަދަލުގައި، އެ إِلٰهُ ނޫން ފަރާތްތަކަށް އެ ނިޢުމަތްތައް ނިސްބަތްކޮށް، ވާރޭ ވެހެނީ މިވެނި ތަރިއެއް އެރުމުން ނުވަތަ އެވެނި ތަރިއެއް އޮއްސުމުން ކަމުގައި ބުނުން ފަދަ ޝިރްކުގެ ޢަމަލުތައްކޮށް، އެ إِلٰهُ ދެއްވި ނިޢުމަތްތަކަށް އިންކާރުކޮށް، އެ ނިޢުމަތްތައް ތިޔަބައިމީހުން ދޮގުކުރަމުއެވެ. އަދި، اللهُ  I ދެއްވި ނިޢުމަތްތަކަށް ޓަކައި، އެ إِلٰهއަށް ތިޔަބައިމީހުން އަދާކުރާ ޝުކްރަކީ، އެ إِلٰهُގެ އެއްކައުވަންތަކަން ދޮގުކުރުން ކަމުގައި ތިޔަބައިމީހުން ހަދަމުއެވެ. [180] މި އާޔަތް ބާވައިލެއްވުނު ސަބަބު: اَلْإِمَامُ مُسْلِم ރިވާކުރެއްވިއެވެ. އެއްދުވަހަކު، رَسُولُ اللهِ rގެ ޒަމާނުގައި ވާރޭވެހުނެވެ. ދެން އެ ހިނދު، ޙަދީޘުކުރެއްވިއެވެ. اللهُ Iގެ ފަޟްލުވަންތަކަމުން ވާރޭ ވެހުމުން، މީސްތަކުން ބެހުނީ ދެ ބަޔަކަށެވެ. އެއްބަޔަކީ، މި ވެހުނު ވާރެޔަކީ، اللهُ Iގެ ފަޟްލުވަންތަކަމާއި އޯގާވަންތަކަމުން ވެހުނު ވާރެއެއް ކަމުގައި ބުނެ، އެ إِلٰهއަށް އީމާންވެ، އެ إِلٰهއަށް ޝުކްރުވެރިވި މީހުންނެވެ. އަނެއް ބަޔަކީ، މި ވެހުނު ވާރެޔަކީ، އެވެނިމިވެނި ތަރިތަކުގެ ސަބަބުން ވެހުނު ވާރެއެއް ކަމުގައި ބުނެ، اللهُ Iއަށް ކާފިރުވެ، އެ إِلٰهُ ދެއްވި ނިޢުމަތަށް އިންކާރުކޮށް، ތަރިތަކަށް އީމާންވީ މީހުންނެވެ. ދެން އެ ކަމާ ގުޅިގެން މި އާޔަތް ބާވައިލެއްވުނެވެ.[181]","[180]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[181]- صَحِيحُ الْإِمَامِ مُسْلِمٍ"],["(38) ފަހެ، މަރުގެ ސަކަރާތް އައިސް، ތިޔަބައިމީހުންގެ ތެރެއިން މީހަކާ ކުރިމަތިވެ، މަރަށް ޙާޟިރުވެ، ލަގޮނޑިވަޅާހަމައަށް ފުރާނައަރައި، ނޭވާ ހޮޅިއަށް އެޅިއްޖެ ނަމަ، އޭނާގެ ފުރާނަ އޭނާގެ ހަށިގަނޑުގެ ތެރެއަށް އަނބުރައި ރައްދުކުރެވޭނޭ މީހަކު ތިޔަބައިމީހުންގެ ތެރޭގައި އެބަވޭހެއްޔެވެ؟[182]","[182]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(48) އަދި ތިޔަބައިމީހުން ބަލަހައްޓައިގެން ތިއްބައި، އެ ހުރިހައި ކަމެއް ހިނގައި، އޭނާ މަރުވާއިރު ވެސް، ތިޔަބައިމީހުންގެ ތެރެއިން އެއްވެސް މީހަކަށް އޭނާ މަރުން ސަލާމަތްކޮށެއް ނުދެވެއެވެ. މި ކަންކަމުން އެނގި ސާބިތުވަނީ، މީހަކު މަރުވިއަނުދީ ހިފެހެއްޓުމަކީ އެއްވެސް މީހަކަށް ކުރެވޭނޭ ކަމެއް ނޫންކަމެވެ.[183]","[183]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(58) އަދި މަރަށް ޙާޟިރުވެފައި ތިބޭ މީހުންނަށް ވަމުންދާ ގޮތް، އެބައިމީހުންގެ ކައިރީގައި ތިބޭ އިންސާނުންނަށް ފެންނަމުން ދާ ވަރަށް ވުރެން މާ ގާތުން، اللهُ I ބައްލަވައިވޮޑިގެން ވެއެވެ. އަދި މަރަށް ޙާޟިރުވެފައި ތިބޭ މީހުންގެ ކައިރީގައި ތިޔަބައިމީހުން ތިބޭއިރު، އެބައިމީހުންނާ ބެހޭގޮތުން ވަރަށް ކުޑަ މިންވަރެއް މެނުވީ ތިޔަބައިމީހުންނަކަށް ނޭނގެއެވެ. ނަމަވެސް، ޢަރުޝިފުޅު މަތީ އިސްތިވާވެވޮޑިގެންވާ إِلٰهُ، އެބައިމީހުންގެ ހުރިހައި ކަމެއް މޮޅަށް ދެނެވޮޑިގެން ވެތެވެ. އަދި ކިއެއްތަ! އެބައިމީހުންގެ މަރުހިއްޕެވުމަށް ވަޑައިގަންނަވާ މަލާއިކަތުން، ތިޔަބައިމީހުންނަށްވުރެން މާ ބޮޑަށް، އެބައިމީހުންނާ ކައިރީގައި ތިއްބަވާއިރު، އެ މަލާއިކަތުންނެއް ވެސް ތިޔަބައިމީހުންނަކަށް ނުމެ ފެނޭ މެއެވެ. [184]","[184]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(68) ފަހެ، ދުނިޔޭގައި އުޅުނުއިރު ތިޔަބައިމީހުން ކުޅަ ޢަމަލުތަކުގެ ޙިސާބުބެއްލެވި، ޖަޒާ ނުވަތަ ސަޒާ ދެއްވޭނޭ ބަޔަކު ކަމުގައި ނުވާނޭ ކަމަށް، ތިޔަބައިމީހުން ބުނަނީހެއްޔެވެ؟ ނުވަތަ ތިޔަބައިމީހުންނީ، ކޮންމެ ކަމަކަށް ކުޅަދުންވަންތަ إِلٰهُގެ ކަށަކުޅަދުންވަންތަކަމުގެ ދަށުގައިވާ ބަޔަކު ނޫން ކަމުގައި ތިޔަބައިމީހުން ބުނަނީހެއްޔެވެ؟",""],["(78) ފަހެ، ދުނިޔޭގައި އުޅުނުއިރު ތިޔަބައިމީހުން ކޮށްފައިވާ ޢަމަލުތަކުގެ ޙިސާބު ބެއްލެއްވުމެއް ނޯންނާނޭ ކަމުގައި ބުނެ، ތިޔަބައިމީހުން ތިޔަ ދައްކާ ވާހަކައަކީ ޙައްޤު ތެދު ވާހަކައެއް ކަމުގައި ވަނީ ނަމަ، ތިޔަބައިމީހުންގެ ގާތް މީހުންގެ ތެރެއިން މަރަށް ޙާޟިރުވެފައިވާ މީހުންގެ ފުރާނަތައް ނުކުތަނުދީ ނުހިފަހައްޓަނީ ފަހެ ކީއްވެގެންހެއްޔެވެ؟ އަދި އެބައިމީހުންގެ ފުރާނަތައް އެބައިމީހުންގެ ހަށިތަކުން ނުކުތުމަށް ފަހު، ތިޔަބައިމީހުން އެ ފުރާނަތައް އެބައިމީހުންގެ ހަށިތަކަށް އަނބުރައި ރައްދުނުކުރަނީ  ފަހެ ކީއްވެގެންހެއްޔެވެ؟ ޝައްކެއްނެތެވެ. މަރަށް ޙާޟިރުވެފައިވާ މީހެއްގެ ފުރާނަ ނުކުތަނުދީ، އޭނާގެ ހަށިގަނޑުގެ ތެރޭގައި އެ ފުރާނަ ހިފެހެއްޓަމަކީ، ތިޔަބައިމީހުންގެ ތެރެއިން އެއްވެސް މީހަކަށް ކުރެވޭނޭ ކަމެއް ނޫނެވެ. އަދި އޭނާގެ ފުރާނަ ނުކުތުމަށް ފަހު، އޭނާގެ ހަށިގަނޑުގެ ތެރެއަށް އެ ފުރާނަ އަނބުރައި ރައްދުކުރުމަކީ، ތިޔަބައިމީހުންގެ ތެރެއިން އެއްވެސް މީހަކަށް ކުރެވޭނޭ ކަމެއް ނޫނެވެ.[185]","[185]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(88) ފަހެ، މަރުވި މީހާއީ، ދުނިޔޭގައި އުޅުނުއިރު އޭނާ ކުޅަ ގިނަގުނަ ޞާލިޙު ޢަމަލުތަކުގެ ސަބަބުން، ޤިޔާމަތް ޤާއިމުވާ ދުވަހުން، اللهُ  Iއާ ކުއްތަންކުރެއްވިގެންވާ އަޅުތަކުންގެ ތެރޭގައި ހިމެނޭ މީހަކު ކަމުގައި ވާނަމަ ދަންނާށެވެ![186]","[186]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(98) ފަހެ، އެ މީހާ މަރުވާ ހިނދުގައްޔާއި، ކަށްވަޅުގައްޔާ އަދި ޤިޔާމަތް ޤާއިމުވާ ދުވަހުން، އެ މީހަކަށް ހުންނާނީ، މުޅީން ވެސް ލުއިކަމާއި، ފަސޭހަކަމެވެ. ހިތްހަމަޖެހުމާއި، އުފަލާއި، އަރާމެވެ. اللهُ  Iގެ ތަނަވަސް ރަޙްމަތެވެ. އާޚިރަތް ދުވަހުން، އޭނާއަށް ދެއްވާހުށީ ހިތްއެދޭހައި ނިޢުމަތްތަކުން ފުރިގެންވާ ސުވަރުގެއެވެ.[187]","[187]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(09) އަދި މަރުވި މީހާއީ، ދުނިޔޭގައި އުޅުނުއިރު އޭނާ ކުޅަ ޞާލިޙު ޢަމަލުތަކުގެ ސަބަބުން، ޤިޔާމަތް ޤާއިމުވާ ދުވަހުން، އޭނާގެ ޢަމަލުގެ ފަތް ކަނާތަށް ދެއްވޭ އަޅުތަކުންގެ ތެރޭގައި ހިމެނޭ މީހަކު ކަމުގައި ވާނަމަ ދަންނާށެވެ![188]","[188]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(19) ފަހެ، އޭނާއަށް ހުންނާނީ، ރައްކައުތެރިކަމާއި އަމާންކަމެވެ. މަރަށް ޙާޟިރުވުމުން އެ ފަދަ ކޮންމެ މީހަކަށް ވެސް ބުނެވޭނެތެވެ. ހުރިހައި ބަލާތަކާއި މުސީބާތްތަކުން ތިޔަ ސަލާމަތްވީއެވެ. އަދި ދުނިޔޭގައި އުޅުނުއިރު ހެޔޮ ކަންތައްތައް ގިނަގިނައިން ކުރުމުގެ ސަބަބުން، މިއަދު ތިޔަ ވަނީ ގެއްލުމާއި، ހަލާކާއި، ބިރުވެރިކަމުން ސަލާމަތްވެފައެވެ. އަދި ކަނާތަށް ފަތްދެއްވޭ ކޮންމެ މީހަކަށްމެ ނިދާއިއްވެވޭނެތެވެ. ކަނާތްފަރާތުގެ އަހްލުވެރީންގެ ކިބައިން ތިބާއަށް ސަލާމްހުއްޓެވެ.[189]","[189]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(29) އަދި އޭނާ ދުނިޔޭގައި އުޅުނުއިރު، اللهُ Iއަށް އުރެދި، ކާފިރުވެ، ކީރިތި ޤުރްއާން ދޮގުކޮށް، ޤިޔާމަތް ޤާއިމުވާ ދުވަހުން އެންމެހައި މީސްތަކުން މަޙްޝަރުކުރައްވައި ޢަމަލުތަކުގެ ޙިސާބުބައްލަވައި، ހެޔޮ ކަންތައްތަކަށް ހެޔޮ ޖަޒާ ދެއްވައި، ނުބައި ކަންތައްތަކަށް ސަޒާ ދެއްވާނޭ ކަމަށް އިންކާރުކޮށް، ސީދާ މަގުން އެއްކިބާވެ މަގުފުރެދުނު މީހުންގެ ތެރެއިން، އެ މަރުވި މީހާ ވީނަމަ ދަންނާށެވެ![190]","[190]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(39) ފަހެ، އެ މީހަކަށް ހުރީ، ހޫނުކަން އޭގެ ނިހާޔަތަށް ގޮސްފައިވާ ކެކިކެކިހުންނަ ފެނުގެ ޖާފަތެކެވެ. ވުމާއެކު، ކެކިކެކިހުންނަ ފެން، ނަރަކައިގައި އޭނާއަށް ބޯން ދެއްވޭނެތެވެ.[191]","[191]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(49) އަދި ބަޔާންވެދިޔަ ޖާފަތުގެ އިތުރަށް، އެ ފަދަ ކޮންމެ ފުރެދުންތެރިއަކަށްމެ ހުރީ ނަރަކައިގެ ތަފާތު ބާވަތްބާވަތުގެ ޢަޛާބުގެ ރަހަ ލިބިގަނެ، އެ ނަރަކައިގެ އަލިފާނުގައި ތާއަބަދު އަނދައަނދައި އޮތުމެވެ.[192]","[192]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(59) ހަމަކަށަވަރުން، ކީރިތި ޤުރްއާނުގައި، اللهُ I ބާވައިލައްވައި، އެ إِلٰهُގެ ރަސޫލާއަށް އުނގަންވައިދެއްވައި، އެ ރަސޫލާގެ ދޫފުޅުމަތީން މީސްތަކުންނާ ހަމައަށް އައި، ވާހަކަތަކާއި ޚަބަރުތަކަކީ، ޙައްޤު ތެދުކަން ޔަޤީނެވެ.[193]","[193]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(69) އޭ ރަސޫލާއެވެ! އިބަ ރަސޫލާގެ ވެރި إِلٰهއަށް ޝުކްރުވެރިވެވަޑައިގަތުމުގެ ގޮތުން، އިބަ ރަސޫލާގެ ހިތްޕުޅާއި، ދޫފުޅާއި، އެ ނޫން ގުނަވަންފުޅުތަކުން ވެސް، އެ إِلٰهއަށް ޙަމްދުކުރައްވައި، އެ إِلٰهُގެ މަތިވެރި އިސްމުފުޅުވިދާޅުވެ، އެ إِلٰهُ ހަނދުމަކުރައްވައި، އެ إِلٰهُގެ މަތިވެރިވަންތަކަމާއި ހުސްޠާހިރުވަންތަކަން ބަޔާންކުރައްވައި، އެ إِلٰهއަށް ތަސްބީޙަވިދާޅުވާށެވެ! އެހެނީ ހަމަކަށަވަރުން، އެ إِلٰهގެ ޛާތުފުޅާއި، ނަންފުޅުތަކާއި، ސިފަފުޅުތަކާމެދު މުޝްރިކުން ދައްކާ ވާހަކަތަކާއި، އެބައިމީހުންކުރާ ޝިރްކުގެ އެންހައި ޢަމަލުތަކުން، އެ إِلٰهُ  ހުސްދުރުވެވޮޑިގެން ވެތެވެ.[194] ދަންނާށެވެ!  ﱡفَسَبِّحْ بِاسْمِ رَبِّكَ الْعَظِيمِ)      މި އާޔަތް ބާވައިލެއްވުމުން، ކައު އިތުރު ރަސޫލާ ޙަދީޘުކުރެއްވިއެވެ. [رُكُوعގައި، «سُبْحَانَ رَبِّيَ الْعَظِيم» މި ތަސްބީޙަ ތިޔަބައިމީހުން ކިޔާށެވެ!] އަދި (سَبِّحِ اسْمِ رَبِّكَ الْأَعْلَى ) މި އާޔަތް ބާވައިލެއްވުމުން ޙަދީޘުކުރެއްވިއެވެ. [سَجِدَةގައި، «سُبْحَانَ رَبِّيَ الْأَعْلَى» މި ތަސްބީޙަ ތިޔަބައިމީހުން ކިޔާށެވެ!][195] ވީމާ، ކީރިތި ޤުރްއާނުގައިވާ މި ފަދަ ކޮންމެ އާޔަތެއް ކިޔެވުމުން ނުވަތަ އަޑުއިވުމުން، اللهُ Iގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަ ކިއުމަކީ، މުސްތަޙައްބުކަން ބޮޑު ކަމެކެވެ. ދަންނާށެވެ! ތަސްބީޙަ ކިޔާނޭ ވަރަށް ގިނަ ގޮތްތައް ވެއެވެ. އޭގެ ތެރޭގައި «سُبْحَانَ اللهِ» މި ތަސްބީޙަ ވެއެވެ. މާނައީ: [اللهُ Iގެ ހުސްޠާހިރުވަންތަކަމާއެވެ!] އަދި « سُبْحَانَ اللهِ وَبِحَمْدِهِ »[196] މި ތަސްބީޙަ ވެސް ވެއެވެ. މާނައީ: [الله Iގެ ހުސްޠާހިރުވަންތަކަމާއެވެ! އަދި ހުރިހައި ޙަމްދެއް މިލްކުވެވޮޑިގެންވަނީ އެ إِلٰهއަށެވެ.] ސަލާމާއި ޞަލަވާތްލެއްވި ކައު އިތުރު ރަސޫލާ ޙަދީޘުކުރެއްވިއެވެ. «مَنْ قَالَ: سُبْحَانَ اللهِ وَبِحَمْدِهِ، فِي يَوْمٍ مِائَةَ مَرَّةٍ حُطَّتْ خَطَايَاهُ، وَإِنْ كَانَتْ مِثْلَ زَبَدِ الْبَحْرِ»[197] މާނައީ: [ދުވާލަކު ސަތޭކަ ފަހަރު «سُبْحَانَ اللهِ وَبِحَمْدِهِ» މި ފަދައިން ކިޔައިފި މީހާ ދަންނާށެވެ! ފަހެ، އެ މީހާގެ ކުށްފާފަތައް ކަނޑުގެ ފޮނުގަނޑާ އެއްވަރުވި ކަމުގައި ވިއަސް، އެ ފާފަތައް އެ މީހަކަށް ފުއްސެވޭހުއްޓެވެ.] އަދި އެހެން ޙަދީޘުބަސްފުޅެއްގައި ވެއެވެ. «مَنْ قَالَ: سُبْحَانَ اللهِ العَظِيمِ وَبِحَمْدِهِ، غُرِسَتْ لَهُ نَخْلَةٌ فِي الجَنَّةِ»[198] މާނައީ: [«سُبْحَانَ اللهِ الْعَظِيمِ وَبِحَمْدِهِ» މި ފަދައިން ކިޔައިފި މީހާ ދަންނާށެވެ! ފަހެ، އެ މީހަކަށް ޓަކައި ސުވަރުގޭގައި ކަދުރު ރުކެއް އިންދެވޭހުއްޓެވެ.] އަދި އެހެން ޙަދީޘުބަސްފުޅެއްގައި ވެއެވެ. «كَلِمَتَانِ خَفِيفَتَانِ عَلَى اللِّسَانِ، ثَقِيلَتَانِ فِي المِيزَانِ، حَبِيبَتَانِ إِلَى الرَّحْمَنِ: سُبْحَانَ اللهِ وَبِحَمْدِهِ سُبْحَانَ اللهِ الْعَظِيمِ »[199] މާނައީ: [ ދޫ މައްޗަށް ނުހަނު ފަސޭހަ، މީޒާނުގައި ބަރުދަން ބޮޑު، ރަޙްމާނުވަންތަ إِلٰهُގެ ޙަޟްރަތުގައި ލޮބުވެތިކަން ބޮޑު ދެ ކަލިމައެއް ވެއެވެ. އެއީ، «سُبْحَانَ اللهِ وَبِحَمْدِهِ  سُبْحَانَ اللهِ العَظِيمِ» މި ދެ ކަލިމައެވެ. މާނައީ: [اللهُ Iގެ ހުސްޠާހިރުވަންތަކަމާއެވެ! އަދި ހުރިހައި ޙަމްދެއް މިލްކުވެގެންވަނީ، އެ إِلٰهއަށެވެ. اللهُ Iގެ ހުސްޠާހިރުވަންތަކަމާއި މަތިވެތިވަންތަކަމުގެ ބޮޑުކަމާއެވެ!” އަދި އެހެން ޙަދީޘުބަސްފުޅެއްގައި ވެއެވެ. «إِنَّ أَحَبَّ الْكَلَامِ إِلَى اللهِ: سُبْحَانَ اللهِ وَبِحَمْدِهِ» [200] މާނައީ: [ހަމަކަށަވަރުން، الله Iގެ ޙަޟްރަތުގައި އެންމެ ލޮބުވެތިކަން ބޮޑު ކަލިމައަކީ، «سُبْحَانَ اللهِ وَبِحَمْدِهِ» މިއެވެ.] ފަހެ، މި ތަސްބީޙައިގެ މާނަ ވަނީ މީގެ ކުރީން ބަޔާންކުރެވިފައެވެ.","[194]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\r[195]- مُسْنَدُ الْإِمِامِ أَحْمَدَ بْنِ حَنْبَل\r[196]- مُسْنَدُ الْإِمِامِ أَحْمَدَ بْنِ حَنْبَل\r[197]- صَحِيحُ الْجَامِعِ لِلْإِمَامِ الْبُخَارِي\r[198]- اَلْجَامِعُ الْكَبِيرُ - سُنَنُ الترمذي لِلْإِمَامِ أَبِي عِيسَى مُحَمَّدِ بْنِ عِيسَى التِّرْمِذِي وَالْحَدِيثُ صَحَّحَهُ الْأَلْبَانِي\r[199]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ\r[200]- صَحِيحُ الْإِمَامِ مُسْلِمٍ"],["سُورَةُ ‏الْحَدِيدއަކީ މަދަނީ ސޫރަތެކެވެ. އަދި މި ސޫރަތަކީ، މުސައްބަޙާތުގެ ސޫރަތްތަކުގެ ތެރެއިން ސޫރަތެއް ވެސް މެއެވެ. މުސައްބަޙާތުގެ ސޫރަތްތަކަކީ، “سُبْحَانَ” “سَبَّحَ” “يُسَبِّحُ” “سَبِّحْ” މި ހަތަރު ލަފްޒުންކުރެ ލަފްޒަކުން ފެށޭ ކޮންމެ ސޫރަތެކެވެ. ވުމާއެކު، ކީރިތި ޤުރްއާނުގައި ވަނީ، މުސައްބަޙާތުގެ (7) ހަތްސޫރަތެވެ. މި ސޫރަތުގައި ވަނީ (29) އޮނަތިރީސް އާޔަތެވެ. ‏އެއީ، (4) ހަތަރު رُكُوعއެވެ. މި ސޫރަތަކީ، ކީރިތި ޤުރްއާނުގެ (57) ފަންސާސް ހަތް ވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الزَّلْزَلَةއަށް ފަހުގައެވެ. މި ސޫރަތަކީ ވެސް، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، اللهُ  Iގެ ރިވެތި އިސްމުފުޅުތަކުގެ ތެރެއިން، އެގާރަ އިސްމުފުޅު މި ސޫރަތުގައި އައިސްފައި ވެއެވެ. އެއީ، اللهُ މި އިސްމުފުޅާއި، اَلْعَزِيزُ މި އިސްމުފުޅާއި، اَلْحَكِيمُ މި އިސްމުފުޅާއި، اَلْغَنِيُّ މި އިސްމުފުޅާއި، اَلْحَمِيدُ މި އިސްމުފުޅާއި، اَلْأَوَّلُ މި އިސްމުފުޅާއި، اَلْآخِرُ   މި އިސްމުފުޅާއި، اَلظَّاهِرُ މި އިސްމުފުޅާއި، اَلْبَاطِنُ މި އިސްމުފުޅާއި، اَلْعَظِيمُ މި އިސްމުފުޅާއި،  ذُو الْفَضَلِ މި އިސްމުފުޅާއި،  މި (11) އެގާރަ އިސްމުފުޅެވެ. މި ސޫރަތަށް سُوْرَةُ ‏الْحَدِيد މި ނަން ކިއުނީ، ހަތިޔާރު އުފެއްދުމަށާއި، ޢިމާރާތްތައް އެޅުމަށާއި، އެ ނޫން ވެސް ތަފާތު ބޭނުންތައް ފުއްދުމުގައި މީސްތަކުން ބޭނުންކުރާ ގިނަގުނަ ސާމާނުތަކާއި ތަކެތި އުފެއްދުމަށް ނުހަނު ބޭނުންތެރި އެއް މަޢުދަނު ކަމުގައިވާ ގަދަފަދަ ދަގަނޑު އެބައިމީހުނަށް ޓަކައި އުފައްދަވައި، އެބައިމީހުން ދިރިއުޅޭ ބިމުގައި، اللهُ I އެ ދަގަނޑު ލެއްވި ވާހަކަ މި ސޫރަތުގައި ބަޔާންކުރައްވައިފައި ވާތީއެވެ.[201] ‎‏ދަންނާށެވެ! اللهُ I، މި ސޫރަތް ފައްޓަވައިފައި ވަނީ، ޘަނާއާއި ތަޢުރީފުގެ ލަފްޒެއްކަމުގައިވާ “سَبَّحَ” މި ލަފްޒުންނެވެ. އެހެންކަމަށް ވުމާއެކު، އުޑުތަކާއި ބިމާ އަދި  އެ ދެމެދުގައި ވާހައި ތަކެތި، اللهُ  Iގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަ ދަންނަވާ ކަން މި ސޫރަތުގެ ކުރީކޮޅުގައި، އެ إِلٰهُ އެންގެވިއެވެ. އެއަށްފަހު މި ސޫރަތުގައި އަންގަވައިފައި ވަނީ، ދިރުއްވުމާއި، މަރުގެންނެވުމާއި، އުޑުތަކާއި، ބިމުގެ ހުރިހައި ކަމަކާއި، ބާރެއް މިލްކުވެގެންވަނީ، އެ إِلٰهއަށް ކަމުގައެވެ. އެ ވާހަކަތަކުން އިޝާރާތްކުރައްވަނީ އިސްލާމް ދީނުގެ ދަޢުވަތު ދިނުމުގައި އެޅޭ ކޮންމެ ހުރަހެއް ނައްތައިލުމަށް ޓަކައި ބޭނުންވާ އީމާންކަން، އިސްލާމީ އުންމަތުގެ ކޮންމެ ފަރުދެއްގެ ހިތުގައި، ދުވަހަކު ވެސް ނުގުޑާފަދަ ވަރުގަދަ ގޮތެއްގައި ބިންވަޅުނެގިފައި އޮންނާންޖެހޭނޭ ކަމުގެ މައްޗަށެވެ. އަދި ހަމަ އެއާ އެކުމެ، އިސްލާމް ދީނުގެ ދަޢުވަތު ދިނުމުގައި އެޅޭ ކޮންމެ ހުރަހެއް ނައްތައިލުމަށާއި، އިސްލާމީ އުންމަތް ބިނާކުރުމަށް ބޭނުންވާ ރޫޙާނީ ބާރާއި މާއްދީ ބާރު ވެސް، އުންމަތުގައި ހުރުމުގެ މުހިންމުކަމުގެ މައްޗަށެވެ. އަދި އެ ކަންކަން އެ ގޮތަށް ކުރެވޭނީ، ދުނިޔޭގެ ހެއްލުންތެރި ދަޅަތަކުގައި ނުޖެހި އުޅެވޭ ފަދަ ތަރުބިޔަތެއް، އުންމަތުގެ އަފުރާދުންނަށް ދެވިގެން ކަން މިސޫރަތުން ނުހަނު ސާފުކޮށް އެނގެއެވެ. އެހެނީ، އީމާންކަމަށާއި، اللهُ Iގެ މަގުގައި ހޭދަކުރުމަށް މި ސޫރަތުގައި ތަކުރާރުކޮށް ގޮވައިލައްވައި، ޤިޔާމަތް ދުވަހުން އެ ފަދަ މީހުންނަށް ދެއްވާނޭ ގިނަގުނަ ދަރުމައާއި ޘަވާބުގެ ވާހަކަ މި ސޫރަތުގައި ބަޔާންކުރައްވައިފައި ވެއެވެ. ވުމާއެކު، އިސްލާމް ދީނުގެ ސާފު ޢަޤީދާއާއި، ރިވެރި މާތް އަޚްލާޤާއި، އިސްލާމީ މުޖްތަމައެއް ބިނާކުރުމުގައި މުސްލިމުން ތަބާވާން ޖެހޭ ޝަރްޢީ ޙުކުމްތައް މި ސޫރަތުގައި ވެއެވެ. [202]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ Iގެ އިސްމުފުޅުގެ ބަރަކާތުން ފަށަމެވެ. އެއީ، اللهُ Iގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ Iއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙުމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑުތަކާއި ބިމުގައި ވާހައި ތަކެތި، اللهُ Iގެ ހުސްޠާހިރުވަންތަކަން ބަޔާންކޮށް އެ ކަމަށް ހެކިވެ، سُبْحَانَ اللهُ މި ފަދައިން ކިޔައި، އެ إِلٰهއަށް ތަސްބީޙަ ދަންނަވަތެވެ. އެ إِلٰهއީ، ޚަލްޤުކުރެއްވުމާއި، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ، ވެރިކަމާއި ރަސްވަންތަކަމުގައި ގަދަކީރިތިވަންތަ إِلٰهއެވެ.[203]","[201]- مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\r[202]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\r[203]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(2) އުޑުތަކާއި ބިމާ އަދި އެ ދެމެދުގައި ވާހައި ތަކެއްޗަކާއި ކަމެއްގެ ވެރިކަން މިލްކުވެގެން ވަނީ، اللهُ Iއަށެވެ. ވުމާއެކު، ކައުނުގެ އެންމެހައި ކަންތައްތައް، އެ إِلٰهُ އިރާދަކުރެއްވި ގޮތަކަށް މިންވަރުކުރައްވައި، ތަދްބީރުކުރައްވައި، ހިންގަވަތެވެ. އަދި އާޚިރަތުގެ ހުރިހައި ކަމެއް ވެސް، އެ إِلٰهُ  އިރާދަކުރެއްވި ގޮތަކަށް ހިންގަވަތެވެ. އަދި ތަނެއްގެ ވެރިކަން ދެއްވުމަށް، އެ إِلٰهُ އިރާދަކުރެއްވި މީހަކަށް ވެރިކަން ދެއްވައި، އިރާދަކުރެއްވި މީހެއްގެ ކިބައިން ވެރިކަން ނިގުޅުއްވަތެވެ. އަދި އެންމެހައި ދިރޭ ތަކެއްޗަށް ދިރުންދެއްވައި، އެ ތަކެތީގެ އަޖަލު ހަމަވުމުން އެ ތަކެތި މަރުގަންނަވަނީ، އެ إِلٰهއެވެ. އަދި، އެ إِلٰهއީ، ކޮންމެ ކަމެއްގެ މައްޗަށް ކުޅަދުންވަންތަ إِلٰهއެވެ. އެހެންކަމުން، އެ إِلٰهُ އިރާދަކުރައްވާ ކަމަކަށް ހުރަސް އަޅައި، އެ ކަމެއް ވިޔަނުދީ މަނާކުރެވޭނޭ އަދި ހުއްޓުވޭނޭ ހަމަ އެއްވެސް ފަރާތެއް ނުވެއެވެ.[204]","[204]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(3) اللهُ Iއީ، ފެށުމެއް ނެތި އިސްވެވޮޑިގެންވާ إِلٰهއެވެ. އެހެންކަމުން، އެ إِلٰهއަށްވުރެން އިސް ހަމަ އެކައްޗެއް ވެސް ނުވެއެވެ. اللهُ Iއީ، ނިމުމެއް ނެތި ފަސްވެވޮޑިގެންވާ إِلٰهއެވެ. އެހެންކަމުން، އެ إِلٰهއަށްވުރެން ފަސް، ހަމަ އެކައްޗެއް ވެސް ނުވެއެވެ. اللهُ Iއީ، ހުރިހައި އެއްޗަކަށްވުރެން މަތިވެރިވަންތަ ގަދަކީރިތިވަންތަ إِلٰهއެވެ. އަދި، އެ إِلٰهُގެ މަތިވެރިވަންތަކަމާއި ގަދަކީރިތިވަންތަކަމުގެ ބޮޑުކަމުން، އެ إِلٰهއަށްވުރެން މަތީގައި ހަމަ އެކައްޗެއް ވެސް ނުވެއެވެ. އަދި ފައުޅުވެގެންވާ ކަންތައްތަކާއި ސިއްރުވެގެންވާ ކަންތައްތައް، އެ إِلٰهُ މޮޅަށް ދެނެވޮޑިގެން ވެތެވެ. އަދި ކައުނުގައިވާ ގިނަގުނަ ދަލީލުތަކާއި ހެކިތަކުން، އެ إِلٰهُ ވޮޑިގެންވާ ކަން ފައުޅުވެ އެނގޭ ވެސް މެއެވެ. اللهُ Iއީ، ކޮންމެ އެއްޗަކާ ވެސް އެންމެ ގާތުގައި ވޮޑިގެންވާ، ހުރިހައި ކަމަކާއި އެއްޗެއްގެ އެތެރެފުށް ދެނެވޮޑިގެންވާ إِلٰهއެވެ. އެހެންކަމުން، އުޑުތަކާއި ބިމާ އަދި އެ ދެމެދުގައިވާ އެއްވެސް ކަމެއް ވިއަސް އަދި އެއްޗެއް ވިއަސް، އެ إِلٰهއަށް ފޮރުވި ވަންހަނާވެގެނެއް ނުވެއެވެ. އަދި، އެ إِلٰهُގެ ޛާތުފުޅާއި ސިފަފުޅުތަކުގެ އަޞްލު ޙަޤީޤަތް އެއްވެސް މީހެއްގެ ހިތަށް ގެނައުމަކީ، ކުރެވޭނޭ ކަމެއްނޫނެވެ. އެހެނީ، اللهُ Iއާ އެއްފަދަ ހަމަ އެކައްޗެއް ވެސް ނުވެއެވެ. އަދި، اللهُ Iއީ، ކޮންމެ ކަމެއް މޮޅަށް ދެނެވޮޑިގެންވާ إِلٰهއެވެ. އެހެންކަމުން، ސިއްރުގައި ވިއަސް އަދި ފައުޅުގައި ވިއަސް، ކައުނުގައި ހިނގާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެން ވެތެވެ.[205] ދަންނާށެވެ! މީސްތަކުންގެ ހިތުގައި އީންމާންކަމާމެދު ޝައްކުތައް އުފެދުމަކީ ޝައިޠާނާގެ ފަރާތުން މެދުވެރިވާ ކަމެކެވެ. ވީމާ، އެއްވެސް މުސްލިމެއްގެ ހިތުގައި އީންމާންކަމާމެދު ކުޑަވެސް ޝައްކުކަމެއް އުފެދިއްޖެ ނަމަ، އަޢޫޛު ކިޔައި،[206] ޝައިޠާނާގެ ނުބައިކަމުން ރައްކައުތެރިކޮށްދެއްވުން އެދި، الله Iގެ ޙަޟްރަތުގައި ދެންނެވުން ހުއްޓެވެ. އަދި އަޢޫޛުކިއާއިރު، އަންނަނިވި ފަދައިން ކިއުމުން ވެސް ފުދޭނެއެވެ. “أَعُوذُ بِاللهِ السَّمِيعِ الْعَلِيمِ مِنَ الشَّيْطَانِ الرَّجِيمِ مِنْ هَمْزِهِ وَنَفْخِهِ وَنَفْثِهِ] މާނައީ: “ اللهُ Iގެ ރަޙުމަތުން ބޭރުކުރެވިފައިވާ ޝައިތާނާގެ ވަސްވާސް ތަކާއި، ކިބުރުވެރިކަމާއި، ބޮޑާކަމާއި، ޅެންތަކާއި، ފަރިހިތަކުން ސަލާމަތްވުން އެދި، މޮޅަށް އައްސަވައިވޮޑިގެންވާ، މޮޅަށް ދެނެވޮޑިގެންވާ، اللهُގެ ރައްކައުތެރިކަން މި އަޅާ ހޯދަމެވެ.] މިއެވެ. އެއަށްފަހު، އެ މީހެއްގެ ހިތުގައި އެ އުފެދުނު ޝައްކުތަކުން ދުރުވެ އެއްކިބާވެ ހުރުމާ އެކު،[207] އަންނަނިވި ފަދައިން ކިއުން ހުއްޓެވެ! “آمَنْتُ بِاللهِ وَرُسُلِهِ][208] މާނައީ: [الله Iއަށާއި، އެ إِلٰهُގެ ރަސޫލުންނަށް އީމާންވެއްޖައީމެވެ.] ދެން އެއަށްފަހު، (هُوَ الْأَوَّلُ وَالْآخِرُ وَالظَّاهِرُ وَالْبَاطِنُ وَهُوَ بِكُلِّ شَيْءٍ عَلِيمٌ) މި އާޔަތް ކިޔަވާށެވެ! [209] ޝައްކެއްނެތެވެ. މި ފަދައިން ކަންތައް ކޮށްފި ނަމަ، އެ މީހެއްގެ ހިތުގައި އެ އުފެދުނު ޝައްކުތައް ފިލާނެއެވެ.  ފަހެ، ސަލާމާއި ޞަލަވާތްލެއްވި ކައު އިތުރު ރަސޫލާ އަވަހާރަފުޅުލެއްޕެވުމަށް ގަސްތުކުރައްވައިފި ނަމަ، ކަނާތްޕުޅު މަތީގައި އިސްތަށިފުޅު ބާއްވަވައިގެން އޮންނަވައި އަންނަނިވި ދުޢާ ވިދާޅުވާ ކަމުގައި ވިއެވެ. «اللَّهُمَّ رَبَّ السَّمَوَاتِ السَّبْعِ، وَرَبَّ العَرْشِ العَظِيمِ، رَبَّنَا وَرَبَّ كُلِّ شَيْءٍ مُنْزِلَ التَّوْرَاةِ وَالإِنْجِيلِ وَالقُرْآنِ، فَالِقَ الحَبِّ وَالنَّوَى، أَعُوذُ بِكَ مِنْ شَرِّ كُلِّ شَيْءٍ أَنْتَ آخِذٌ بِنَاصِيَتِهِ، أَنْتَ الأَوَّلُ فَلَيْسَ قَبْلَكَ شَيْءٌ، وَأَنْتَ الآخِرُ فَلَيْسَ بَعْدَكَ شَيْءٌ، وَأَنْتَ الظَّاهِرُ فَلَيْسَ فَوْقَكَ شَيْءٌ، وَأَنْتَ البَاطِنُ فَلَيْسَ دُونَكَ شَيْءٌ، اقْضِ عَنِّي الدَّيْنَ، وَأَغْنِنِي مِنَ الفَقْرِ»![210]  މާނައީ: “އޭ ހަތް އުޑުގެ ވެރި رَبّއެވެ! އޭ މަތިވެރިވަންތަ މާތްވަންތަ ޢަރުޝިފުޅުގެ ވެރި  رَبّއެވެ! އޭ އަޅަމެންގެ ވެރި رَبّއެވެ! އޭ ހުރިހައި އެއްޗެއްގެ ވެރި رَبّއެވެ! އޭ ތައުރާތާއި އިންޖީލު ބާވައިލެއްވި إِلٰهއެވެ! އޭ އޮއްޓަރުތަކާއި އޮށްތަކުން ގަސްތައް ފަޅުއްވާ إِلٰهއެވެ! އިބަ إِلٰهُ، އެ އެއްޗެއްގެ ނިތްކުރީގައި ހިފަހައްޓަވައިގެންވާ ކޮންމެ އެއްޗެއްގެ ނުބައިކަމުން ސަލާމަތްވެ މިންޖުވުމަށް ޓަކައި، އިބަ إِلٰهُގެ ޙަޟްރަތުން މި އަޅާ ރައްކައުތެރިކަން އެދެމެވެ. އިބަ إِلٰهއީ، ފެށުމެއް ނެތި އިސްވެވޮޑިގެންވާ إِلٰهއެވެ. އެހެންކަމުން، އިބަ إِلٰهއަށްވުރެން އިސް ހަމަ އެކައްޗެއް ވެސް ނުވެއެވެ. އިބަ إِلٰهއީ، ނިމުމެއް ނެތި ފަސްވެވޮޑިގެންވާ إِلٰهއެވެ. އެހެންކަމުން، އިބަ إِلٰهއަށްވުރެން ފަސް، ހަމަ އެކައްޗެއް ވެސް ނުވެއެވެ. އިބަ إِلٰهއީ، ހުރިހައި އެއްޗަކަށްވުރެން މަތިވެރިވަންތަ، ގަދަކީރިތިވަންތަ إِلٰهއެވެ. އަދި، އިބަ إِلٰهُގެ މަތިވެރިވަންތަކަމާއި ގަދަކީރިތިވަންތަކަމުގެ ބޮޑުކަމުން، އިބަ إِلٰهއަށްވުރެން މަތީގައި ހަމަ އެކައްޗެއް ވެސް ނުވެއެވެ. އަދި ފައުޅުވެގެންވާ ކަންތައްތަކާއި ސިއްރުވެގެންވާ ކަންތައްތައް، އިބަ إِلٰهُ މޮޅަށް ދެނެވޮޑިގެންވަމުއެވެ. އަދި ކައުނުގައިވާ ގިނަގުނަ ދަލީލުތަކާއި ހެކިތަކުން، އިބަ إِلٰهُ ވޮޑިގެންވާ ކަން ފައުޅުވެ އެނގޭ ވެސް މެއެވެ. އިބަ إِلٰهއީ، ކޮންމެ އެއްޗަކާ ވެސް އެންމެ ގާތުގައި ވޮޑިގެންވާ، ހުރިހައި ކަމަކާއި އެއްޗެއްގެ އެތެރެފުށް ދެނެވޮޑިގެންވާ إِلٰهއެވެ. އެހެންކަމުން، އުޑުތަކާއި ބިމާ އަދި އެ ދެމެދުގައިވާ އެއްވެސް ކަމެއް އަދި އެއްޗެއް ވިއަސް، އިބަ إِلٰهއަށް ފޮރުވި ވަންހަނާވެގެނެއް ނުވެއެވެ. އަދި، އިބަ إِلٰهُގެ ޛާތުފުޅާއި ސިފަފުޅުތަކުގެ އަޞްލު ޙަޤީޤަތް، އެއްވެސް މީހެއްގެ ހިތަށް ގެނައުމަކީ ކުރެވޭނޭ ކަމެއްނޫނެވެ. އެހެނީ، އިބަ إِلٰهއާ އެއްފަދަ ހަމަ އެކައްޗެއް ވެސް ނުވެއެވެ. އަދި، އިބަ إِلٰهއީ، ކޮންމެ ކަމެއް މޮޅަށް ދެނެވޮޑިގެންވާ إِلٰهއެވެ. އެހެންކަމުން، ސިއްރުގައި ވިއަސް އަދި ފައުޅުގައި ވިއަސް، ކައުނުގައި ހިނގާ ހުރިހައި ކަމެއް، އިބަ إِلٰهُ މޮޅަށް ދެނެވޮޑިގެން ވަމުއެވެ. އަދި، އިބަ إِلٰهُ އަޅަމެންގެ ކިބައިން ފަޤީރުކަން ދުރުކުރައްވައި، އަޅަމެންނަށް ފުދުންތެރިކަން ދެއްވައިފާނދޭވެ!]","[205]- فَتْحُ الْقَدِيرِ لِلْإِمَامِ الشَّوْكَانِي الْيَمَنِي\r[206]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ\r[207]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ\r[208]- صَحِيحُ الْإِمَامِ مُسْلِمٍ\r[209]- حَسَّنَهُ الْأَلْبَانِي فِي صِحِيحِ أَبِي دَاؤُود\r[210]- صَحِيحُ الْإِمَامِ مُسْلِمٍ"],["(4) اللهُ  Iއީ، އުޑުތަކާއި ބިމާ އަދި އެ ދެމެދުގައި ވާހައި ތަކެތި، ހަ ދުވަހުގެ ތެރޭގައި ހެއްދެވި إِلٰهއެވެ. އެ ތަކެތި ހައްދަވާން ފެއްޓެވީ އާދީއްތަ ދުވަހުއެވެ. އަދި އެ ހުރިހައި ތަކެތި ހައްދަވައި ނިންމެވީ ހުކުރު ދުވަހުއެވެ.[211] އެ ގޮތަށް އެ ހުރިހައި ތަކެތި ހައްދަވައި ނިންމެވިއިރު، އެ ހުރިހައި އެއްޗެއްގެ އެންމެ މަތީގައި، އެ إِلٰهُގެ މާތްވަންތަ ޢަރުޝިފުޅު ލެއްވިއެވެ. އެއަށްފަހު، އެ إِلٰهُ ޢަރުޝިފުޅުމަތީ އިސްތިވާވެވޮޑިގެންނެވިއެވެ. އެއީ، އެ إِلٰهُގެ މާތްވަންތަކަމާއި މަތިވެރިވަންތަކަމާ އެކަށޭނަ ގޮތުގެ މަތީންނެވެ. ބިމުގެ ތެރެއަށް ވަންނަ އެންމެހައި ތަކެތީގެ ހުރިހައި ކަމެއް، އެ إِلٰهُ  މޮޅަށް ދެނެވޮޑިގެން ވެތެވެ. އޭގެ ތެރޭގައި ބިމުގެ ތެރެއަށް ވަންނަ އޮއްޓަރުތަކާއި ވާރޭފެނާ އަދި އެ ނޫން އެހެނިހެން ތަކެތި ވެސް ހިމެނެއެވެ. އަދި ބިމުން ނުކުންނަ އެންމެހައި ތަކެތީގެ ހުރިހައި ކަމެއް،  އެ إِلٰهُ  މޮޅަށް ދެނެވޮޑިގެން ވެތެވެ. އޭގެ ތެރޭގައި ބިމުން ފަޅާ ވިނަތަކާއި، ކުދި ގަސްތަކާއި، ބޮޑެތި ގަސްތަކާއި، ދަނޑުގޮވާމުގެ ބާވަތްތަކާއި، މޭވާތަކާއި، މާމެލާމެއްޔާއި، ތަފާތު މަޢުދަންތަކާއި، އެ ނޫން އެހެނިހެން ތަކެތި ވެސް ހިމެނެއެވެ. އަދި އުޑުން ފައިބާ ތަކެއްޗާއި އުޑަށް އަރައިގެންދާ ތަކެތީގެ ހުރިހައި ކަމެއް، އެ إِلٰهُ  މޮޅަށް ދެނެވޮޑިގެން ވެތެވެ. ދަންނާށެވެ! މަލާއިކަތުން އުޑުން ބިމަށް ފައިބައިވަޑައިގަންނަވަތެވެ. އަދި ބިމުން އުޑަށް އަރައިވަޑައިގަންނަވާ މެއެވެ. اللهُ Iގެ ވަޙީ ބަސްފުޅާއި، ޚަލްޤުތަކުންނާމެދު، އެ إِلٰهُ  މިންވަރުކުރައްވައިފައިވާ ގޮތް، އުޑުން ބާވައިލައްވަތެވެ. އަދި އެބައިމީހުންނަށް ދެއްވާ ރިޒްޤާއި، ފެނާ އަދި އެ ފަދަ އެންމެހައި ތަކެތި ވެސް އުޑުން ބާވައިލައްވަތެވެ. އުޑަށް އުފުއްލަވާ ތަކެތީގެ ތެރޭގައި އެންމެހައި އަޅުތަކުންގެ ފުރާނަތަކާއި، ދުޢާއާއި، ޢަމަލާ އަދި އެބައިމީހުންގެ އެހެނިހެން ކަންތައްތައް ހިމެނެއެވެ. عِيسَى u އުޑަށް އުފުއްލެވިއެވެ. مُحَمَّدٌ  rއަށް މިޢުރާޖުގެ ދަތުރުފުޅު ދެއްވައި، ޤަލަންކޮޅުން ލިޔެވޭ އަޑު އިވިވަޑައިގަންނަވާ ހިސާބަށް، اللهُ Iގެ ޙަޟްރަތަށް ކުއްތަން ކުރެއްވުނެވެ. އޭ މީސްތަކުންނޭވެ! އަދި ތިޔަބައިމީހުން ކޮންމެ ތަނެއްގައި ތިބި ކަމުގައި ވިއަސް، ތިޔަބައިމީހުންނާ އެކު، اللهُ Iގެ ޢިލްމުފުޅާއި، ދެކެދެނެވޮޑިގަތުމާއި، އައްސަވައިވޮޑިގަތުމާއި، މި ކަންކަން ނުވާ އެއްވެސް ތަނެއް ނުވެއެވެ. އެހެންކަމުން، اللهُ I ވޮޑިގެންވަނީ، ތިޔަބައިމީހުން ކުރާ ހުރިހައި ކަމެއް މޮޅަށް ދެނެވޮޑިގަތުން މަތީގައެވެ. ވީމާ، ތިޔަބައިމީހުން ދުނިޔޭގައި ކުޅަ ޢަމަލުތަކުގެ ޚަބަރު، ޤިޔާމަތް ޤާއިމުވާ ދުވަހުން ތިޔަބައިމީހުންނަށް ދެއްވައި، އެ ޢަމަލުތަކާ އެކަށޭނަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ  ދެއްވާނެތެވެ.[212]","[211]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[212]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(5) އަދި އުޑުތަކާއި ބިމާ އަދި ކައުނުގައިވާ އެންމެހައި ތަކެތީގެ ވެރިކަން މިލްކުވެގެންވަނީ، އެއްކައުވަންތަ اللهُ Iއަށެވެ. އަދި، އެ إِلٰهُގެ ޝަރްޢިއްޔަ އިރާދަފުޅާއި، ކައުނިއްޔަ އިރާދަފުޅާއި، އެ إِلٰهُގެ މަރިވެރިވަންތަ ޙިކްމަތްފުޅުގެ ދަށުން، އުޑުތަކާއި ބިމާ އަދި އެ ދެމެދުގައި ވާހައި ތަކެތި އުފައްދަވައި، އެ ތަކެތީގެ އެންމެހައި ކަންތައްތައް ހިންގަވައި ތަދްބީރުކުރެއްވުން މިލްކުވެގެންވަނީ، އެ إِلٰهއަށެވެ. އަދި ހުރިހައި ކަމަކާއި ތަކެއްޗެއް ފަނާވެ، ޚަލްޤުތަކުން ނެތިދިއުމަށް ފަހު، އަލުން އުފައްދަވައި، ޚަލްޤުތަކުންގެ ހުރިހައި ކަމެއްމެ އަނބުރައި ރުޖޫޢަކުރެއްވޭހުށީ ވެސް، اللهُ Iގެ ޙަޟްރަތަށެވެ. ދެން އެ ދުވަހުން، ކޮންމެ މީހަކަށްމެ އެ މީހަކު ދުނިޔޭގައި ކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ، އެ މީހަކަށް، އެ إِلٰهُ ދެއްވާނޭ ކަމީ ކަށަވަރު ކަމެކެވެ.[213]","[213]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(6) اللهُ I، ދުވާލުގެ ތެރެއަށް ރޭގަނޑު ވައްދަވަތެވެ. އަދި ރޭގަނޑުގެ ތެރެއަށް ދުވާލު ވައްދަވަތެވެ. ދުވާލުގެ ތެރެއަށް ރޭގަނޑު ވެއްދެވުމުން، ރޭގަނޑުގެ އަނދިރިކަން ފެތުރި ދުނިޔެއަށް ހަމަހިމޭންކަން ވެރިވެ، ގިނަގުނަ ދިރޭ ތަކެތި ރޭގަނޑުގެ ވަގުތުގައި އަރާމު ލިބިގަނެއެވެ. އަދި ރޭގަނޑުގެ ތެރެއަށް ދުވާލު ވެއްދެވުމުން، ދުނިޔޭގެ ކަންކޮޅުތަކަށް އަލިކަން ފެތުރި، ކޮންމެ ދިރޭ އެއްޗެއް ވެސް، އެ އެއްޗެއްގެ ބޭނުންތައް ފުއްދުމަށް ޓަކައި ޙަރަކާތްތެރިވެއެވެ. އަދި ބައެއް މޫސުމަށް ދުވާލުގެ ވަގުތަށްވުރެން ރޭގަނޑުގެ ވަގުތު ދިގުވެއެވެ. އަދި ބައެއް މޫސުމަށް ރޭގަނޑުގެ ވަގުތަށްވުރެން ދުވާލުގެ ވަގުތު ދިގުވެއެވެ. އަދި މި ހުރިހައި ކަމެއްގައިމެ ވަނީ، ޚަލްޤުތަކުންނަށް ހުރި ފައިދާއާއި މަޞްލަޙަތެވެ. މި ކަންކަން މި ގޮތަށް މިންވަރުކުރައްވައި ހިންގަވަނީ، اللهُ Iއެވެ. އަދި  މި ކަންކަން ހިމެނެނީ، اللهُ Iގެ ކަށަކުޅަދުންވަންތަކަމުގެ މައްޗަށް ދަލީލުކުރާ ހެކިތަކުގެ ތެރެއިންނެވެ. އަދި، اللهُ Iއީ، ހިތްތަކުގައި ފޮރުވިފައި ވާހައި ކަމެއް މޮޅަށް ދެނެވޮޑިގެންވާ إِلٰهއެވެ. އެހެންކަމުން، މީސްތަކުން ސިއްރުކުރާހައި ކަމަކާއި ފައުޅުކުރާހައި ކަމެއް، އެ إِلٰهُ މޮޅަށް ދެނެވޮޑިގެން ވެތެވެ. ވުމާއެކު، ހިދާޔަތުގެ މަގު ހޯދާން އެދޭ މީހުންނަށް، އެ މަގު ފަހިކޮށްދެއްވައި ހެޔޮ ކަންތައްތައް ކުރުމުގެ ތައުފީޤު، އެބައިމީހުންނަށް، އެ إِلٰهُ ދެއްވަތެވެ. އަދި ހިދާޔަތު ލިބިގަންނާން ބޭނުން ނޫން މީހުންނަށް ހިދާޔަތެއް ނުދެއްވަތެވެ. އެހެންކަމުން، ކޮންމެ މީހަކަށްމެ ފަހިކޮށް ދެއްވަނީ، އެ މީހަކު އެދޭ ގޮތެކެވެ.[214]","[214]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(7) އޭ މީސްތަކުންނޭވެ! ކަންތައް ހުރީ އިސްވެދިޔަ އާޔަތުގައި ބަޔާންވެދިޔަ ފަދައިން ކަމަށް ވުމާ އެކު، ތިޔަބައިމީހުންގެ މައްޗަށް ވާޖިބުވެގެންވަނީ، اللهُ  Iއަށާއި އެ إِلٰهُގެ ރަސޫލާއަށް އީމާންވެ، އެ ރަސޫލާއާ ތަބާވުމެވެ! ވީމާ، اللهُ Iއަށާއި އެ إِلٰهُގެ ރަސޫލާއަށް އީމާންވެ، އެ ރަސޫލާއާ ތިޔަބައިމީހުން ތަބާވާށެވެ![215] އަދި ދުނިޔޭގައިވާ، ތިމަން إِلٰهُގެ ޚަޒާނާއިން، ތިމަން إِلٰهُ ވަނީ ތިޔަބައިމީހުންނަށް މުދައު ދެއްވައި، އެ މުދަލުގެ ބެލެހެއްޓުންތެރީން ކަމުގައި ތިޔަބައިމީހުން ލައްވައިފައެވެ. ވީމާ، އެ މުދަލުން، ތިމަން إِلٰهُގެ މަގުގައި ހޭދަކޮށް، ފަރްޟު ޒަކާތްދީ، ތިޔަބައިމީހުން އަދާކުރުން ވާޖިބުވާ ކައްފާރާ ދީ، ތިޔަބައިމީހުން ކުރާންޖެހޭ އެހެނިހެން ވާޖިބު ޚަރަދުތައް ވެސް ކުރާށެވެ! ފަހެ، ތިޔަބައިމީހުންގެ ތެރެއިން، اللهُ I އަށާއި، އެ إِلٰهُގެ ރަސޫލާއަށް އީމާންވެ، އެ ރަސޫލާއާ ތަބާވެ، އެ إِلٰهُގެ މަގުގައި ހޭދަކުރިމީހުން ދަންނާށެވެ! ފަހެ، اللهُ Iގެ ޙަޟްރަތުގައި ބޮޑުވެގެންވާ ދަރުމައާއި ޘަވާބު، އެބައިމީހުންނަށް ހުއްޓެވެ. އެއީ، ނިޢުމަތްތަކުން ފުރިގެންވާ ސުވަރުގެއެވެ.[216]","[215]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\r[216]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(8) އޭ މީސްތަކުންނޭވެ! اللهُ Iގެ އެއްކައުވަންތަކަމަށް ހެކިވެ، އެ إِلٰهއަށް އީމާންވެ، އެ إِلٰهُގެ ޝަރީޢަތް ތެދުކޮށް ޤަބޫލުކޮށް، އެ ޝަރީޢަތުގައިވާ ގޮތަށް ޢަމަލުކުރުމަށް، رَسُولُ اللهُ  r ގޮވައިލެއްވުމުން، އެ ގޮވައިލެއްވުމަށް އިޖާބަނުދީ، އެ ޝަރީޢަތާ ޚިލާފުވެ، اللهُ Iގެ ޙަޟްރަތުން އެ ރަސޫލާ ގެންނެވި ކަންތައްތަކަށް ޢަމަލުނުކޮށް ތިބުމަށް ޓަކައި، ތިޔަބައިމީހުންނަށް އޮތީ ފަހެ ކޮން ޢުޛްރެއްހެއްޔެވެ؟ އަދި، اللهُ  Iގެ އެއްކައުވަންތަކަމަށް ހެކިވެ، އެ إِلٰهއަށް އިމާންވުމަށް ތިޔަބައިމީހުންނަށް ހުރަސްއަޅަނީ ފަހެ ކޮން ކަމެއްހެއްޔެވެ؟ ދަންނާށެވެ! اللهُ Iއަށް އިމާންވެ، އެ إِلٰهُގެ ޝަރީޢަތުގައިވާ ގޮތަށް ޢަމަލުނުކޮށް ތިބުމަށް ދައްކާނޭ އެއްވެސް ޢުޛްރެއް ތިޔަބައިމީހުންނަކަށް ލިބިގެނެއް ނުވެއެވެ. އެހެނީ ހަމަކަށަވަރުން، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، ހުރިހައި އަޅުކަމެއް ހަމައެކަނި، އެ إِلٰهއަށް ޚާލިޞްކުރުމަށް ތިޔަބައިމީހުންގެ ކިބައިން، އެ إِلٰهُ ވަނީ ގަދަފަދަ ޢަހްދުކަށަވަރު ހިއްޕަވައިފައެވެ. އެ ޢަހްދުކަށަވަރަކީ، آدَمُ uގެ ދަރިފަސްކޮޅުން އަންނާނޭހައި ބަޔަކު އެބައިމީހުންގެ ކާބަފައިންގެ ބުރިކަށިތަކުން ނެރުއްވައި، އެ إِلٰهُގެ އެއްކައުވަންތަކަމަށް އެބައިމީހުން ލައްވައި އިޤްރާރުކުރުވައި، ހެކިކުރުވައި، އެބައިމީހުންގެ ކިބައިން ހިއްޕެވި ޢަހްދުކަށަވަރެވެ. އަދި ހަމަކަށަވަރުން، ޤިޔާމަތާ ޖެހޭނދެން ދުނިޔެއަށް އަންނާނޭހައި އާދަމުގެ ދަރީން، އެބައިމީހުން އެ ކުޅަ ޢަހްދުކަށަވަރުގައި އިޤްރާރުވެ އިޢުތިރާފުވެފައި ވަނީ، اللهُ Iއީ އެބައިމީހުންގެ ޚާލިޤުވަންތަ ސާހިބުވަންތަ رَبُّ ކަމަށެވެ. އަދި އެ ވަގުތު، އެންމެހައި އާދަމުގެ ދަރީން ވެސް އިޤްރާރުވެ އިޢުތިރާފުވީ، އެބައިމީހުންގެ ފިޠްރަތުގައި، اللهُ  Iލައްވައިފައިވާ ގޮތާ އެއްގޮތަށް ހެޔޮ ޢަމަލުކޮށް އެ މަގުން ހިނގުމަށެވެ. ވީމާ، ތިޔަބައިމީހުންނީ ތެދުވެރި މުއުމިނުން ކަމުގައި ވަނީ ނަމަ، اللهُ  Iގެ ޙަޟްރަތުގައި ތިޔަބައިމީހުން އިޤްރާރުކުރިގޮތާ އެއްގޮތްވާ ގޮތުގެ މަތީން، ތިޔަބައިމީހުން، އެ إِلٰهއަށް އީމާންވާށެވެ![217]","[217]- اَلْجَامِعُ لِأَحْكَامِ الْقُرْآنِ لِلْإِمِامِ الْقُرْطُبِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(9) اللهُ Iއީ، އެ إِلٰهُގެ އަޅާ مُحَمَّدٌ rގެ މައްޗަށް ކީރިތި ޤުރްއާން ބާވައިލައްވައި، ފައުޅުވެ ބަޔާންވެގެންވާ މުޢުޖިޒާތްތަކާއި ހެކިތައް ދައްކަވައި، އެ ރަސޫލާ ގެންނެވި ރިސާލަތުގެ ތެދުކަން ބަޔާންކޮށް ދެއްވި إِلٰهއެވެ. އެއީ، ކާފިރުކަމާއި ޖަހާލަތުގެ އަނދިރިކަމުގެ ތެރެއިން ތިޔަބައިމީހުން ނެރުއްވައި، އިސްލާމް ދީނުގެ އަލިގަދަ ނޫރުގެ ތެރެއަށް ތިޔަބައިމީހުން ގެންނެވުމަށް ޓަކައެވެ. އަދި ހަމަކަށަވަރުން، ކާފިރުކަމާއި ޖަހާލަތުގެ އަނދިރިކަމުގެ ތެރެއިން ތިޔަބައިމީހުން ނެރުއްވައި، އީމާންކަމުގެ އަލިގަދަ ނޫރުގެ ތެރެއަށް ތިޔަބައިމީހުން ގެންނެވުމަށް ޓަކައި، مُحَمَّدٌ  r ރަސޫލުކަމައިގެން ފޮނުއްވި ކަމީ، އެ إِلٰهُ، ތިޔަބައިމީހުންގެ މައްޗަށް ބެހެއްޓެވި އޯގާވަންތަކަމާއި ރަޙީމުވަންތަކަމުގެ ތެރެއިން ހިމެނޭ، އެންމެ ބޮޑު ނިޢުމަތް ކަން ކަށަވަރެވެ.[218]","[218]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(01) اللهُ I ތިޔަބައިމީހުންނަށް ދެއްވި މުދަލުން، އެ إِلٰهُގެ މަގުގައި ތިޔަބައިމީހުން ހޭދަނުކުރާންވީ ފަހެ ކޮން ޢުޛްރެއް އޮވެގެންހެއްޔެވެ؟ އަދި އެ إِلٰهُގެ މަގުގައި ހޭދަނުކޮށް ތިޔަބައިމީހުން ތިއަ މަނާވެގަންނަނީ ވެސް ފަހެ ކޮން ސަބަބަކާހުރެހެއްޔެވެ؟ އެހެނީ ހަމަކަށަވަރުން، ކައުނުގައި ވާހައި ތަކެތީގެ ޙަޤީޤީ މިލްކުވެރިކަމަކީ، اللهُ  Iއަށް ޚާއްޞަވެގެންވާ ކަމެކެވެ. ވީމާ، އުޑުތަކާއި ބިމާ އަދި އެ ދެމެދުގައި ވާހައި ތަކެތި ނެތި ދިއުމަށް ފަހު ވެސް، އެ ހުރިހައި ތަކެއްޗެއްމެ ވާރުތަވާހުށީ، اللهُ  Iއަށެވެ. އަދި ދުނިޔޭގެ ކަންކޮޅުތަކުގައިވާ ޚަޒާނާއިން، ތިޔަބައިމީހުންނަށް މުދައުދެއްވައި، އެ މުދަލުގެ ބެލެހެއްޓުންތެރީން ކަމުގައި ތިޔަބައިމީހުން ލެއްވިކަމީ، ތިޔަބައިމީހުންގެ މައްޗަށް، އެ إِلٰهُ ބެހެއްޓެވި އޯގާވަންތަކަމެވެ. ކަން މިހެން ހުރުމާ އެކު، މައްކާ ފަތަޙަވުމުގެ ކުރީން، اللهُ Iގެ މަގުގައި ހޭދަކޮށް، އެ إِلٰهُގެ މަގުގައި ޖިހާދުކޮށް އުޅުނު މުސްލިމުންނާ، އެ ނޫން މުސްލިމުން ދަރަޖައިގެ ގޮތުން، ހަމަހަމަވެގެނެއް ނުވެތެވެ. ވީމާ، މައްކާ ފަތަޙަވުމަށް ފަހު އިސްލާމްވެ، اللهُ  Iގެ މަގުގައި ހޭދަކޮށް، އެ إِلٰهُގެ މަގުގައި ޖިހާދުކޮށް އުޅުނު މީހުންނަށްވުރެން، މައްކާ ފަތަޙަވުމުގެ ކުރީން، އެ إِلٰهُގެ މަގުގައި ހޭދަކޮށް، އެ إِلٰهُގެ މަގުގައި ޖިހާދުކުޅަ މީހުން، އެ إِلٰهُގެ ޙަޟްރަތުގައި ދަރަޖައިގެ ގޮތުން މާ މާތްކަން ބޮޑުވެގެން ވެއެވެ. ނަމަވެސް، މައްކާ ފަތަޙަވުމުގެ ކުރީން އިސްލާމްވެ، اللهُ Iގެ މަގުގައި ހޭދަކޮށް، ޖިހާދުކޮށް އުޅުނު މީހުންނާއި، މައްކާ ފަތަޙަވުމަށް ފަހު އިސްލާމްވެ، އެ إِلٰهُގެ މަގުގައި ހޭދަކޮށް، ޖިހާދުކުޅަ މީހުންނާ ދެބައިމީހުންނަށް ވެސް، ހެޔޮ ދަރުމަދެއްވައި ސުވަރުގެދެއްވާނޭ ކަމަށް، އެ إِلٰهُ  ވަނީ ވަޢުދުކުރައްވައިފައެވެ. އަދި، اللهُ Iއީ، ތިޔަބައިމީހުންކުރާ ޢަމަލުތައް މޮޅަށް ދެނެވޮޑިގެންވާ إِلٰهއެވެ. ވީމާ، ތިޔަބައިމީހުންގެ ތެރެއިން ހެޔޮ ޢަމަލުކުރާ މީހުންނަށް، އެ إِلٰهُ،  ހެޔޮ ޖަޒާ ދެއްވާނެތެވެ. އަދި ނުބައި ޢަމަލުކުރާ މީހުންނަށް ނުބައި ޖަޒާ ދެއްވާނެތެވެ.[219] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭގޮތުން ރިވާވެގެން ވެއެވެ. މި އާޔަތް ބާވައިލެއްވުނީ، أَبُو بَكْرٍ الصِّدِّيقُ hއާ ބެހޭ ގޮތުންނެވެ. އެހެނީ، ފައުޅުގައި އެންމެ ފުރަތަމައަށް އިސްލާމް ދީން ޤަބޫލުކުރެއްވީ، أَبُو بَكْرٍ الصِّدِّيقُ  hއެވެ. އަދި، اللهُ  Iގެ މަގުގައި، އެންމެ ފުރަތަމައަށް، رَسُولُ اللهُ rގެ މައްޗަށް ޚަރަދުކުރެއްވީ ވެސް، أَبُو بَكْرٍ الصِّدِّيقُ hއެވެ. ވީމާ، އެންމެހައި އަޞްޙާބުންނަށް ވުރެން ވެސް، أَبُو بَكْرٍ الصِّدِّيقُ h މާތްކަމާއި އިތުރުކަން ބޮޑުކަން މި އާޔަތުން ނުހަނު ސާފުކޮށް އެނގެއެވެ.[220]","[219]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[220]- اَلْكَشْفُ وَالْبَيَانُ عَنْ تَفْسِيِر الْقُرْآنِ لِلْإِمَامِ أَحْمَدَ بْنِ مُحَمَّدِ بْنِ إِبْرَاهِيمَ الثَّعْلَبِي"],["(11) اللهُ Iގެ މަގުގައި އިޙްސާންތެރިކަމާ އެކު ހެޔޮ ގޮތުގައި ހޭދަކުރުމުން، އެ إِلٰهُ ދެއްވާނޭ ދަރުމައާއި ޘަވާބަށް އެދިހުރެ ހޭދަކުރާނީ ކާކުހެއްޔެވެ؟ އެއީ، ކަލަގޮވުމެއް އުނދަގޫކުރުމެއް ނެތިއެވެ. ފަހެ، އެފަދަ ހޭދައެއް މީހަކު ކޮށްފި ނަމަ، އޭނާ އެ ހޭދަކުރި ތަކެތީގެ ސަބަބުން، އޭނާގެ ވެރި رَبُّ އޭނާއަށް ދެއްވާ ދަރުމައާއި ޘަވާބު އިތުރުކުރައްވައި، އޭނާއަށް ޓަކައި އެ ޘަވާބު ގިނަގުނަކޮށްދެއްވާނެތެވެ. ޝައްކެއްނެތެވެ. އޭނާއަށް، އެ إِلٰهُ ދެއްވާހުށީ ނުހަނު ދީލަތިވަންތަ ޖަޒާއެކެވެ.އެއީ، ސުވަރުގޭގެ މަތިވެރި ނިޢުމަތްތަކެވެ. މި އާޔަތް ބާވައިލެއްވުނު ސަބަބު: اَلْإِمَامُ ابْن حَجَرِ الْعَسْقَلَانِي ނަޤުލުކުރެއްވިއެވެ. ކައު އިތުރު ރަސޫލާގެ އަޞްޙާބުންގެ ތެރެއިން، أَبُو الدَّحْدَاحِ الْأَنْصَارِي h އެ ރަސޫލާގެ އަރިހަށް ވަޑައިގެން ދެންނެވިއެވެ. އޭ اللهُގެ ރަސޫލާއެވެ! اللهُ I އަޅުގަނޑުމެންނަށް ދެއްވި ތަކެތި ދެއްވުމަށް ފަހު، އެ ތަކެތީން، އެ إِلٰهއަށް ދަރަނި ދިނުމަށް އަޅުގަނޑުމެންގެ ކިބައިން، އެ إِلٰهُ އެދިވޮޑިގަންނަވަނީތޯއެވެ؟ މި ފަދައިން ވިދާޅުވުމަށް ފަހު، އޭނާގެ ދެ ކަދުރު ބަގީޗާގެ ތެރެއިން އެންމެ މޮޅު ބަގީޗާ، اللهُ Iގެ ވަޖުހުފުޅު އަދައި ޞަދަޤާތްކުރެއްވިއެވެ. ދެން އެ ކަމާ ގުޅިގެން މި އާޔަތް ބާވައިލެއްވުނެވެ.[221]  އަދިވެސް ރިވާވެގެންވެއެވެ. أَنَسُ بْنِ مَالِكٍ h ވިދާޅުވިއެވެ. رَسُولُ اللهِ rގެ އަރިހުގައި ކޮންމެވެސް މީހަކު ދެންނެވިއެވެ. އޭ اللهُގެ ރަސޫލާއެވެ! އެވެނި މީހެއްގެ ކަދުރު ރުކެއް، އަޅުގަނޑުގެ ބަގީޗާގައި ވެއެވެ. ވީމާ، އޭނާގެ ކަދުރު ރުއް އަޅުގަނޑަށް ދޭތޯ،  ޝަފާޢަތްތެރިވެވަޑައިގެންދެއްވުން ކީއްތޯއެވެ؟ އެހެނީ، އެ ރުއް ލިބިއްޖެ ނަމަ، އެ ރުކާ އެކު، އަޅުގަ ނޑުގެ ބަގީޗާގެ ކަންތައްތައް އަޅުގަނޑަށް ބެލެހެއްޓޭނެއެވެ. ދެންފަހެ، އެ ކަދުރު ރުއް އެ މީހާއަށް ދިނުން އެދިވަޑައިގެން، އެ ރުކުގެ ވެރި މީހާގެ ގާތުގައި ޝަފާޢަތްތެރިވެވަޑައިގަންނަމުން، رَسُولُ اللهِ r ޙަދީޘުކުރެއްވިއެވެ. ތިބާގެ ކަދުރު ރުއް އޭނާއަށްދީ، ސުވަރުގެއިން ލިބޭނޭ ކަދުރު ރުކަކާ އެ ކަދުރު ރުއް ބަދަލުކުރުން ކީއްހެއްޔެވެ؟ މިފަދައިން، رَسُولُ اللهِ r ޙަދީޘުކުރެއްވުމުން ވެސް، އެ ކަދުރު ރުކުގެ ވެރި މީހާ، އެ ހުށަހެޅުއްވުން ޤަބޫލެއް ނުކުރިއެވެ. ދެން، أَبُو الدَّحْدَاحِ الْأَنْصَارِي hއަށް އެ ކަން އެނގިވަޑައިގަތުމުން، އެ ކަދުރު ރުކުގެ ވެރި މީހާގެ ގާތަށް ވަޑައިގެން ވިދާޅުވިއެވެ. އެވެނި މީހެއްގެ ކަދުރު ދަނޑުގައި ހުރި، ތިބާގެ ކަދުރުއް އަޅުގަނޑުގެ ކަދުރު ބިގީޗާއަށް ވިއްކަވާންވީ ނޫންތޯއެވެ؟ މި ފަދައިން أَبُو الدَّحْدَاح ވިދާޅުވުމުން، އެ ހުށަހެޅެއްވުން ޤަބޫލުކުރައްވައި، އޭނާގެ ކަދުރު ރުއް، أَبُو الدَّحْدَاحގެ ކަދުރު ބަގީޗާއަށް ވިއްކެވިއެވެ. ދެން، رَسُولُ اللهِ rގެ އަރިހަށް ވަޑައިގެން، أَبُو الدَّحْدَاح ދެންނެވިއެވެ. އޭ اللهُ ގެ ރަސޫލާއެވެ! އަޅުގަނޑުގެ ކަދުރު ދަނޑު ދީފައި އެ ކަދުރު ރުއް އަޅުގަނޑު ގެންފީމެވެ. ވީމާ، އެ ކަދުރު ރުއް ހުރި ދަނޑުގެ ވެރި މީހައަށް އެ ކަދުރު ރުއް ދެއްވާށެވެ! ފަހެ ހަމަކަށަވަރުން، އެ ކަދުރު ރުއް، އިބަ ރަސޫލާއަށް އަޅުގަނޑު ވެދުމަށްއަރުވައިފީމެވެ. ދެން އެ ވަގުތު، ތަކުރާރުކުރައްވައި رَسُولُ اللهِ  r ޙަދީޘުކުރެއްވިއެވެ. [ނުހަނު ގިނައިން ކަދުރުއަޅައި ފުރި ބަރުވެފައިވާ ކިތައްކިތައް ކަދުރު ރުއް، أَبُو الدَّحْدَاحއަށް ޓަކައި ސުވަރުގޭގައި ވޭހެއްޔެވެ؟] ކޮންމެއަކަސް، އެ ކަން އެ ގޮތަށް ހިނގައި ދިޔައިރު، أَبُو الدَّحْدَاحގެ އަނބިކަނބަލުން އިންނެވީ އެ ބަގީޗާގައެވެ. ވުމާއެކު، އެ ތަނަށް ވަޑައިގެން އަނބިކަނބަލުންގެ އަރިހުގައި ވިދާޅުވިއެވެ. އޭ أُمُّ الدَّحْدَاحއެވެ! ކަމަނާ ތިޔަ ބަގީޗާއިން ނުކުމެވަޑައިގަންނަވާށެވެ! ފަހެ ހަމަކަށަވަރުން، އަޅުގަނޑު ވަނީ، ސުވަރުގެއިން ލިބޭނޭ ކަދުރު ރުކަކަށް ތިޔަ ބަގީޗާ ވިއްކައިފައެވެ. އެ އަޑު އައްސަވައިފައި އެ ކަމަނާ ވިދާޅުވިއެވެ. ތިބާ ތިޔަ ކުރެއްވީ ވަރަށް ވެސް މަންފާ ބޮޑު ވިޔާފާރިއެކެވެ.] [222] عَبْدُ اللهِ بْنِ الشِّخِّير h ވިދާޅުވިއެވެ. އެއްފަހަރަކު، ސަލާމާއި ޞަލަވާތްލެއްވި     ކައު އިތުރު ރަސޫލާގެ އަރިހަށް އަހުރެން ދިޔައީމެވެ. އޭރު، އެ ނަބިއްޔާ އިންނެވީ «أَلْهَاكُمُ التَّكَاثُرُ» މި ސޫރަތް ކިޔަވައިވިދާޅުވާށެވެ. ދެންފަހެ، އެ ސޫރަތް ނިމެންދެން ކިޔަވައިވިދާޅުވުމަށް ފަހު ޙަދީޘުކުރެއްވިއެވެ. [ އާދަމުގެ ދަރިޔާ އަބަދުވެސް ބުނާނެތެވެ. އަހުރެންގެ މުދަލެވެ. އަހުރެންގެ މުދަލެވެ. އަހުރެން އެންމެ އިސްކަންދެނީ އަހުރެންގެ މުދަލަށެވެ. އެކަމަކު، އޭ އާދަމުގެ ދަރިޔާއެވެ. ކަލޭ ކައި ފަނާކުރި އެއްޗަކާއި ނުވަތަ ކަލޭ ލައި ބައުކުޅަ ފޭރާމަކާއި ނުވަތަ، اللهُ Iގެ މަގުގައި އެ އެއްޗެއް ޞަދަޤާތްކޮށް، އަބަދަށް ޓަކައި، ކަލޭ ރައްކައުކުޅަ އެއްޗަކުން ފިޔަވައި، ކަލޭ އެއްކުޅަ މުދަލުން ކަލެއަށް ކުޅަ ފައިދާއަކީ ކޮބައިހެއްޔެވެ؟] [223]  «أَلْهَاكُمُ التَّكَاثُرُ»ގެ މާނައީ: [ މުދަލާއި ދަރީން ގިނަކަމަށް ޓަކައި، އެކަކު އަނެކަކަށް ފަޚްރުވެރިވެ ވާދަކޮށް އުޅުން، اللهُ Iގެ މަތީން ހަނދުމަނެތިކޮށް،  އެ إِلٰهއަށް ޛިކްރުކުރިއަ ނުދީ ތިޔަބައިމީހުން މަޝްޣޫލުކޮށްފިއެވެ.] ވީއިރު، ކިތަންމެ ގިނަ މުދަލަކާއި ފައިސާއެއް އިންސާނާ ޖަމާކުރި ކަމުގައި ވިއަސް، ޙަޤީޤަތުގައި އެ މުދަލުން އޭނާއަށް ލިބޭ އެއްޗަކީ، އޭނާ ކައިބޮއި، ފޭރާންލައި އުޅުނު އެއްޗަކާއި، اللهُ Iގެ ވަޖުހުފުޅު އަދައި އޭނާ ހޭދަކުރި އެއްޗެކެވެ. ދެން ހުރި ހުރިހައި ތަކެއްޗަކީ، އޭނާ ދިރިހުރިއިރު ވެސް އަދި މަރުވެދިއުމަށް ފަހު ވެސް، އެހެން ބައެއްގެ އުފަލާއި އަރާމު ލިބިގަތުމަށް ހުރި ތަކެއްޗެކެވެ. އަދި އޭނާގެ މުދައު ގިނަކަމުން އޭނާއަށް ލިބުނު އެހެން އެއްވެސް ފައިދާއެއް ނެތެވެ. ވީމާ، ތިމާގެ ނަފްސަށް ޓަކައި، ޤިޔާމަތް ދުވަހުން ފައިދާ ލިބުމަށް އެދޭ ނަމަ، ތިމާގެ އަތުގައިހުރި މުދަލަކުން ތިމާ މަރުވުމުގެ ކުރީން، اللهُ  Iގެ މަގުގައި ހޭދަކުރާހުށިކަމެވެ.","[221]- اَلْمَطَالِبُ الْعَاليَةُ بِزَوَائِدِ الْمَسَانِيدِ الثَّمَانِيَةِ لِلْإِمَامِ ابْن حَجَرِ الْعَسْقَلَانِي\r[222]- الْمُسْتَدْرَكُ عَلَى الصَّحِيحَينِ لِلْإمَامِ الْحَاكِم وَصَحَّحَهُ الْأَلْبَانِي في «السِّلْسِلَةِ الصَّحِيحَة» وَقَالَ صَحِيحٌ عَلَى شَرْطِ مُسْلِمٍ\r[223]- صَحِيحُ الْإِمَامِ مُسْلِمٍ"],["(21) އޭ ރަސޫލާއެވެ! ޤިޔާމަތް ޤާއިމުވާ ދުވަހުން، އިރާއި، ހަނދާއި، ތަރިތަކުގެ އަލިކަން ފިލައިގެން ގޮސް، ކަނު އަނދިރިކަމުގެ ތެރޭގައި މީސްތަކުން ވަނިކޮށް، ޖަހަންނަމައިގެ މަތީގައި ޞިރާޠު މަގު ޤާއިމުކުރެއްވޭނެތެވެ. އެ ވަގުތު، މުއުމިނު ފިރިހެނުންނާއި، މުއުމިނު އަންހެނުން އެ މަގު ހުރަސްކޮށް ދާތީ، އިބަ ރަސޫލާއަށް ފެނިވަޑައިގަންނަވާނެތެވެ. އަދި އެބައިމީހުންނަށް ދެއްވޭ ނޫރު އެ ދުވަހު ހުންނަހުށީ، އެބައިމީހުންގެ ކުރިމަތީންނާއި ކަނާތްފަރާތުން ހިނގަހިނގައެވެ. އަދި އެ ނޫރުގެ އަލިކަން ހުންނަހުށީ، ދުނިޔޭގައި އުޅުނުއިރު، އެ މީހަކަށް ހެޔޮ ކަންތައްތައް ކުރެވުނު މިންވަރެއްގެ ނިސްބަތުންނެވެ. އަދި އެބައިމީހުންނަށް ނިދާއިއްވެވޭނެތެވެ. މިއަދު ތިޔަބައިމީހުންނަށް އުފައުވެރި ޚަބަރުހުއްޓެވެ. އެ އުފައުވެރި ޚަބަރަކީ، ދުވަހަކު ވެސް އެ ބަގީޗާތަކުން ނުކުތުމެއް ނެތި، އެ ތަންތާނގައިވާ ގަނޑުވަރުތަކާއި ގަސްތަކުގެ ދަށުން ބާވަތްބާވަތުގެ ކޯރުތައް ހިނގަހިނގައި ހުންނަ ސުވަރުގެތަކަށް ވަދެވޭނޭކަމުގެ އުފައުވެރި ޚަބަރެވެ. ބޮޑުވެގެންވާ ނަޞީބު ލިބުމަކީ، އެ ފަދަ މާތް ސުވަރުގެތަކަށް ވަދެ، އެ ތަންތާނގެ ދާއިމީ ނިޢުމަތުގައި އަބަދުގެއަބަދަށް ދެމިތިބުމެވެ.[224]","[224]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(31) އަދި ޤިޔާމަތް ޤާއިމުވާ ދުވަހަކީ، ޞިރާޠު މަގުގައި މުއުމިނުން ހިނގައިފައި ދަނިކޮށް، މުނާފިޤު ފިރިހެނުންނާއި މުނާފިޤު އަންހެނުން، އެ މުއުމިނުންނަށް ބުނާނޭ ދުވަހެވެ. މި އަނދިރިކަން ބޮޑު ޞިރާޠު މަގު ހުރަސްކުރުމަށް ޓަކައި، އަހުރެމެން ވެސް، ތިޔަބައިމީހުންގެ ނޫރުން ކޮންމެވެސް އަލިކަމެއް ލިބިގަތުމަށް، ތިޔަބައިމީހުން ނިކަން އަހުރެމެންނަށް އިންތިޒާރުކޮށްބަލާށެވެ! މި ފަދައިން، މުއުމިނުންގެ ގާތުގައި މުނާފިޤުން ބުނުމުން، މަލާއިކަތުން އެ މުނާފިޤުންނަށް ވިދާޅުވާނެތެވެ. ތިޔަބައިމީހުންގެ ފަހަތަށް ތިޔަބައިމީހުން އެނބުރި ހިނގައިދާށެވެ! އަދި ފަހަތަށް އެނބުރިގޮސް، މުއުމިނުންނަށް ދެއްވުނު ނޫރު ނޫން އެހެން ނޫރެއް ހޯދުމަށް ތިޔަބައިމީހުން މަސައްކަތްކުރާށެވެ! ދެން ހަމަ އެ ހިނދު، މުއުމިނުންނާއި މުނާފިޤުންނާ ދެމެދު ފާރެއްލެއްވި ދެބައިމީހުން ވަކިކުރެއްވޭނެތެވެ. އަދި އެ ފާރުގައި ދޮރެއް ހުންނާނެތެވެ. އެ ފާރުގެ އެތެރެ ފަރާތުގައި ވާނީ މުއުމިނުންނަށް ދެއްވޭނޭ ރަޙުމަތެވެ. ސުވަރުގޭގެ ނިޢުމަތެވެ. އަދި އެ ފާރުގެ ބޭރު ފަރާތުގައި ވާނީ މުނާފިޤުންނާއި ކާފިރުންނަށް ދެއްވޭނޭ ނަރަކައިގެ ޢަޛާބެވެ. ދަންނާށެވެ! އެ ފާރަކީ، ސުވަރުގެއާއި ނަރަކައާ ދެމެދު ލެއްވޭ ފާރެކެވެ. އަދި އެ ފާރުގައިވާ ދޮރުން، ސުވަރުގެއާ ވީ ފަރާތަށް އެންމެހައި މުއުމިނުން ވަދެ ނިމުމުން، އެ ދޮރު ބަންދުކުރެއްވޭނެތެވެ. ދެން، އެ ދޮރުން ނުވަދެވުނު ކަމަށް ޓަކައި، އެންމެހައި މުނާފިޤުން ވެސް ތިބޭނީ ނުހަނު ބޮޑަށް ކަންބޮޑުވެ، ޙައިރާންކަން މަތީ، ކަނު އަނދިރީގައެވެ. އަދި ނުހަނު ގަދަފަދަ ޢަޛާބުގައި ވެސް މެއެވެ.[225] ޤިޔާމަތް ދުވަހުން، މީސްތަކުންނަށް ނޫރު ދެއްވޭ ގޮތާމެދު ދަންނާށެވެ! اللهُ I ރުއްސުންލެއްވި، عَبْدُ اللَّهِ بْنُ مَسْعُودގެ އަރިހުން ރިވާވެފައި ވެއެވެ. ޤިޔާމަތް ދުވަހުން، މީސްތަކުންނަށް ނޫރު ދެއްވޭނީ، ދުނިޔޭގައި އުޅުނުއިރު، އެބައިމީހުން ހެޔޮ ޢަމަލުކުޅަ މިންވަރެއްގެ ނިސްބަތުންނެވެ. އެހެންކަމުން،  ބައެއް މީހުންނަށް ދެއްވޭ ނޫރު، ބޮޑެތި ކަދުރު ރުއްތަކާ އެއްވަރުވާނެތެވެ. އަނެއްބައި މީހުންނަށް ދެއްވޭ ނޫރު އެބައިމީހުންގެ އިސްކޮޅާ އެއްވަރުވާނެތެވެ. އަދި އެންމެ ކުޑަ ނޫރެއް ދެއްވޭ މީހެއްގެ ނޫރު ހުންނާނީ، އެ މީހެއްގެ ފައިގެ ބޮޑުވާ އިނގިލީގައެވެ. އަދި އެ ނޫރު ހުންނާނީ ބައެއް ފަހަރު ނިވި، އަނެއްބައި ފަހަރު ދިއްލޭ ގޮތަށެވެ. އަދި ޤިޔާމަތް ދުވަހުން، މުނާފިޤުންނަށް ވެސް ނޫރެއް ދެއްވޭނެތެވެ. ނަމަވެސް، އެ ނޫރު ވާނީ އޮޅުވައިލެވުމުގެ ނޫރެއް ކަމުގައެވެ. އެހެނީ، ދުނިޔޭގައި އުޅުނުއިރު އެބައިމީހުންވީ، އީމާންވެގެން ތިބި ބަޔަކު ކަން ބޭރުފުށުން ދައްކައި، ބައެއް ކަހަލަ ހެޔޮ ޢަމަލުތައްކޮށް، ހިތުތެރޭގައި ކާފިރުކަން ފޮރުވައިގެން އުޅުނު ބަޔަކު ކަމުގައެވެ. ވުމާއެކު، މުނާފިޤުންގެ އެ އޮޅުވައިލުން، ޤިޔާމަތް ދުވަހުން އެބައިމީހުންގެ މައްޗަށް ރައްދުކުރައްވައި، އެބައިމީހުން ޞިރާޠުމަގުން ހިނގައިފައި ދަނިކޮށް ވައިރޯޅިއެއް ފޮނުއްވައި، އެބައިމީހުންނަށް ދެއްވުނު ނޫރު، اللهُ I ނިއްވަވައިލައްވާނެތެވެ. ދެން، އެބައިމީހުން ތިބޭނީ ނުހަނު ބޮޑު ކަޅު އަނދިރިގަނޑެއްގެ ތެރޭގައެވެ. އެއީ، اللهُ Iގެ ވަޙީ ބަސްފުޅު (وَهُوَ خَادِعُهُمْ ) [226] މި އާޔަތުގައިވާ ފަދައިންނެވެ. (وَهُوَ خَادِعُهُمْ ) މި އާޔަތުގެ މާނައީ: [އެބައިމީހުންގެ އެ އޮޅުވައިލުން، އެބައިމީހުންގެ މައްޗަށް، އެ إِلٰهُ ރައްދުކުރައްވާހުއްޓެވެ.] [227]","[225]- تَفْسِيرُ الْقُرْآنِ الْعَظِيمِ ِ لِلإِمَامِ الْحَافِظِ ابْنِ كَثِير الدِّمِشْقِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[226]- سُورَةُ النِّسَاء: 142\r[227]- مَعَالِمِ التَّنزِيلِ فِي تَفْسِيرِ الْقُرْآنِ لِلإِمَامِ الْبَغَوِي الشَّافِعِي"],["(41) ޤިޔާމަތް ދުވަހުން، މުއުމިނުންގެ ގާތުގައި މުނާފިޤުން ބުނާނެތެވެ. ދުނިޔޭގައި އުޅުނުއިރު އަހުރެމެން ތިބީ ތިޔަބައިމީހުންނާ އެކުގައި ނޫންހެއްޔެވެ؟ އަހުރެމެން ހެޔޮ ކަންތައްތައް ކޮށްއުޅުނީ، ތިޔަބައިމީހުންނާ އެކުގައި ތިބެގެން ނޫންހެއްޔެވެ؟ އަހުރެމެން ވެސް ނަމާދުކޮށް ރޯދަހިފައި އުޅުނީ، ތިޔަބައިމީހުން ނަމާދުކޮށް ރޯދަހިފައި އުޅުނު ގޮތަށް ނޫންހެއްޔެވެ؟ އަހުރެމެން އެންމެން ވެސް، ނަމާދުކޮށް ހުކުރުކޮށް އުޅުނީ އެއް ޖަމާޢަތެއްގައި ނޫންހެއްޔެވެ؟ އަދި އަހުރެމެން އެންމެން ޖިހާދުކޮށް އުޅުނީ އެއް ލަޝްކަރެއްގައި ތިބެގެން، އެންމެން އެކުގައި ނޫންހެއްޔެވެ؟ މި ފަދައިން މުނާފިޤުން ބުނުމުން، އޭގެ ޖަވާބުގައި މުއުމިނުން ބުނާނެތެވެ. ނޫނެކެވެ! ދުނިޔޭގެ ޙަޔާތުގައި ތިޔަބައިމީހުން އަހުރެމެންނާ އެކު އުޅުނު ކަމުގައި ވިއަސް، ތިޔަބައިމީހުންގެ މުޅި ޢުމުރު ތިޔަބައިމީހުން ހޭދަކުޅައީ، ދުނިޔޭގެ މަޖަލާއި އުފަލުގައި ވަގުތު ހޭދަކޮށް، ހަވާނަފްސުގެ އެދުންތަކާ ތަބާވެ، ފާފަތައްކޮށް، اللهُ Iއަށް އުރެދުމުގައެވެ. އަދި ކިއެއްތަ! ތިޔަބައިމީހުން އިންތިޒާރުކޮށް ބަލަބަލައި ތިބީ، اللهُ Iގެ ރަސޫލާ مُحَمَّدٌ r އަވަހާރަވާނޭ ދުވަހަކަށެވެ. އަދި މުއުމިނުން ދެރަވެ ބަލިވާނޭ ދުވަހަކަށެވެ. އަދި މުއުމިނުންނަށް ނަޞްރުލިބޭނޭ ކަމާމެދު ވެސް އަދި ޤިޔާމަތް ދުވަހާމެދު ވެސް، ތިޔަބައިމީހުން ތިބީ ނުހަނު ބޮޑު ޝައްކުކަމެއްގެ ތެރޭގައެވެ. އަދި އެ ދުވަހަކީ، އޮތް ދުވަހެއް ކަމުގައި ވީ ނަމަވެސް، ތިޔަބައިމީހުންގެ ފާފަތައް ފޮހެވޭނޭ ކަމުގެ ފޮނި އުންމީދުގައި ތިޔަބައިމީހުން ތިބީމުއެވެ. އަދި،  اللهُ Iގެ އަމުރުފުޅު އައިސް، ތިޔަބައިމީހުން މަރުވުމުގެ ވަގުތާ ޖެހޭނދެން ވެސް، ކެހިވެރި އުންމީދުތަކުގެ ހެއްލުންތެރި ދަޅައިގައި ޖެހިފައި ތިޔަބައިމީހުން ތިބީމުއެވެ. އަދި ކެހިވެރި، މަކަރުވެރި، ޝައިޠާނާގެ ދަލުގައިޖެހި، اللهُ  Iއާމެދު ނުހަނު ބޮޑު ހެއްލުންތެރިކަމެއްގެ ތެރޭގައި ތިޔަބައިމީހުން ތިބީމުއެވެ.[228]","[228]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(51) އޭ މުނާފިޤުންނޭވެ! ފަހެ މިއަދަކު، ތިޔަބައިމީހުންގެ ކިބައިން ވިއަސް އަދި، اللهُ Iގެ އެއްކައުވަންތަކަން ދޮގުކޮށް، އެ إِلٰهُގެ ރަސޫލާ مُحَمَّدٌ r ގެންނެވި ރިސާލަތަށް އިންކާރުކޮށް، އެ ރަސޫލާގެ ދަޢުވަތު ޤަބޫލުނުކުޅަ ކާފިރުންގެ ކިބައިން ވިއަސް، ނަރަކައިން ސަލާމަތްވުމަށް ޓަކައި، އެއްވެސް ފިދްޔައެއް އަދި އެ ނޫން ބަދަލެއް ވިއަސް ނުހިއްޕެވޭނެތެވެ. ވުމާއެކު، ތިޔަބައިމީހުންނާއި އެންމެހައި ކާފިރުތަކުން އަބަދުގެއަބަދަށް ދެމިތިބެނިވި ތަނަކީ ނަރަކައެވެ. އެ ނަރަކައަކީ، ތިޔަބައިމީހުންގެ ރަޙުމަތްތެރިޔާއެވެ. އަދި އެހީތެރިޔާ ވެސް މެއެވެ. ތިޔަބައިމީހުންނާ އެންމެ އެކަށީގެންވާ ތަނަކީ ވެސް ހަމަ އެއީއެވެ. އަދި ނަރަކައަކީ، އެ ތަނަކަށް ގޮސްތިބުމަށް ހައުދަހައިވާ ނުބައި ތަނެކެވެ. އަދި ނަރަކައިގެ ގޮވައްޗަކީ، ނުހަނު ބޮޑު ނިކަމެތިކަމާއި، ވޭނާއި، ކެކުޅުމާއި، ގަދަފަދަ ޢަޛާބުން ފުރިގެންވާ ގޮވައްޗެއް ވެސް މެއެވެ.[229] ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހުން ވާރިދުވެފައިވާ ޙަދީޘުބަސްފުޅެއްގެ މާނައިގައި ވެއެވެ. [ބިމުގެ އަޙްލުވެރީންގެ ތެރެއިން އެންމެ ކުޑަ ޢަޛާބުދެއްވޭ މީހާއަށް، ޤިޔާމަތް ޤާއިމުވާ ދުވަހުން، اللهُ I އަންގަވާނެތެވެ. ދުނިޔެއާއި އެ ދުނިޔޭގައި ވާހައި ތަކެތި ކަލެއަށް ލިބުނު ނަމަ، އެ ތަކެތީން ފިދްޔަދީގެން ވެސް، ތިޔަ ޢަޛާބުން ސަލާމަތްވާން ކަލޭ ބޭނުންހެއްޔެވެ؟] އޭނާ ދަންނަވާނެތެވެ. [ އާދޭހެވެ!] ދެން، އޭނާއަށް އަންގަވާނެތެވެ. [ ހަމަކަށަވަރުން، آدَمُ uގެ ބުރިކަށިފުޅުގައި ކަލޭ ވަނިކޮށް، ކަލޭގެ ކިބައިން، ތިމަން إِلٰهُ އެދިވޮޑިގެންނެވީ އެއަށްވުރެން މާ ކުޑަކުޑަ ކަމެކެވެ. އެއީ، ތިމަން إِلٰهއަށް ޝިރްކުނުކުރުމެވެ. ނަމަވެސް، އެ ކަމަށް އިންކާރުކޮށް، ޝިރްކުކުރުން ފިޔަވައި އެހެން ކަމެއް ކުރުމަކަށް ކަލޭ ބޭނުމެއް ނުވިއެވެ.] [230]","[229]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[230]- صَحِيحُ الْإِمَامِ مُسْلِمٍ"],["(61) އޭ اللهُ Iގެ އެއްކައުވަންތަކަން ތެދުކޮށް، އެ إِلٰهއަށް އީމާންވެ، އެ إِلٰهُގެ ރަސޫލާ مُحَمَّدٌ r ގެންނެވި ރިސާލަތު ޤަބޫލުކޮށް، އެ ރަސޫލާއާ ތަބާވި މުއުމިނުންނޭވެ! ރަޙުމާނުވަންތަ ރަޙީމުވަންތަ اللهُ Iގެ ނަންފުޅުގަނެވޭ ހިނދު ހިތްތައް މަޑުމައިތިރިވެ، ކީރިތި ޤުރްއާނުގެ އާޔަތްތައް ކިޔެވޭ ހިނދު، އެ إِلٰهއަށް ބިރުވެތިވުމުގެ ވަގުތު، އަދިވެސް ތިޔަ މުއުމިނުންނަށް ނާންނަނީހެއްޔެވެ؟ އެއީ، އެ ބަޔަކަށް ޓަކައި ތައުރާތު ބާވައިލެއްވުނު ޔަހޫދީންނާއި، އެ ބަޔަކަށް ޓަކައި އިންޖީލު ބާވައިލެއްވުނު ނަޞާރާއިން ފަދައިން ތިޔަބައިމީހުން ނުވުމަށް ޓަކައެވެ. އެހެނީ، ޔަހޫދީންނާއި ނަޞާރާއިންނަކީ، އެބައިމީހުންނަށް ޓަކައި، ފޮތް ބާވައިލެއްވުމަށް ފަހު ގިނަ ޒަމާންތަކެއް ވޭތުވެދިއުމުން، އެބައިމީހުންގެ ހިތްތައް ހަރުކަށިވެ، އެ ފޮތްތައް ބަދަލުކޮށް، އެ ފޮތްތަކަށް އުނިއިތުރު ގެނައި މީހުންނެވެ. އެހެންކަމުން، ޔަހޫދީންނާއި ނަޞާރާއިންގެ ތެރެއިން ގިނަ މީހުންނަކީ، اللهُ Iއަށް ކިޔަމަންވުމުގެ ދާއިރާއިން ބޭރުވެގެންވާ އުރެދުންތެރި ފާސިޤުންނެވެ. އަދި ފޮތްތައް ދެއްވުނު މީހުންގެ ތެރެއިން ގިނަ މީހުންގެ ގޮތަކީ، އެއީ ކަމުގައިވާއިރު، މުސްލިމުންގެ މައްޗަށް ވާޖިބުވެގެން ވަނީ، ޤުރްއާނުގައިވާ އަމުރުފުޅުތަކަށާއި ނަހީތަކަށް ބޯލަބައި ކިޔަމަންތެރިވެ، اللهُ Iއަށް ބިރުވެތިވެ، އެ إِلٰهُގެ ރަސޫލާގެ ސުންނަތުގައިވާ ގޮތަށް ޢަމަލުކުރުމަށް ގަދައަޅައި މަސަތްކަތްކުރުމެވެ. އަދި އެ ބައެއްގެ ހިތްތައް ހަރުކަށިވެ، اللهُ Iއަށް އުރެދި ނުކިޔަމަންތެރިވެ، ޣާފިލުކަންމަތީ ދެމިތިބެ، އެބައިމީހުންނަށް ޓަކައި، އެ إِلٰهُ ބާވައިލެއްވި ފޮތްތައް ބަދަލުކުރި ޔަހޫދީންނާއި ނަޞާރާއިން ފަދައިން މުސްލިމުން ނުވުމެވެ.[231] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭގޮތުން ރިވާވެގެން ވެއެވެ. ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހުގައި މައްކާގައި ތިއްބެވި އަޞްޙާބުން މަދީނާއަށް ހިޖުރަކުރެއްވުމަށް ފަހު، އެ އަޞްޙާބުން މައްކާގައި ވޭތުކުރައްވަމުން ގެންދެވި ދަތި އުނދަގޫ ދިރި އުޅުއްވުން ކޮންމެވެސް މިންވަރަކަށް ލުއިވެގެން ދިޔައެވެ. އަދި އެ ކަން އެހެން ވުމުން، އެއީ، އެ އަޞްޙާބުން ކުރައްވަމުންގެންދެވި ބައެއް ހެޔޮ ޢަމަލުތައް ކުރެއްވުން ދޫކޮށްލެއްވުން ފަދަ ކަމަކަށް ވިއެވެ. ވުމާއެކު، އެ ކަމާ ގުޅިގެން މި އާޔަތް ބާވައިލެއްވުނެވެ. اِبْنُ مَسْعُودٍ h ވިދާޅުވިއެވެ. އަހުރެމެން  އިސްލާމް ދީން ޤަބޫލުކުރުމާއި، އަހުރެމެންގެ ތެރެއިން ބަޔަކު މީހުންގެ ޢަމަލުތައް ހުރި ގޮތާމެދު، اللهُ I ރުހިވޮޑިނުގަންނަވާކަން އެންގެވުމުގެ ގޮތުން މި އާޔަތް ބާވައިލެއްވުމާ ދެމެދު، އެންމެ ހަތަރު އަހަރު މެނުވީ ވޭތުވެފައި ނުވެއެވެ.[232] އަދި މި އާޔަތް ބާވައިލެއްވުނު ސަބަބާ ބެހޭގޮތުން، أُمُّ الْمُؤْمِنِينَ عَائِشَةَ i ވިދާޅުވެފައި ވެއެވެ. އެއްފަހަރަކު ސަލާމާއި ޞަލަވާތްލެއްވި ކައު އިތުރު ރަސޫލާގެ ބައެއް އަޞްޙާބުންގެ އަރިހަށް، މިސްކިތްކޮޅަށް އެ ރަސޫލާ ނުކުމެވަޑައިގެންނެވިއިރު، އެ އަޞްޙާބުން ހިނފުޅުވަޑުވަނިކޮށް ދެކެވަޑައިގަތެވެ. އެހެންކަމުން، އެ ކަމާ ކޯފާވެވަޑައިގެންނެވިލެއް ބޮޑުކަމުން، ކީރިތި ރަސޫލާގެ މޫނުފުޅު ރަތްވެގެންދިއުމާ އެކު، އެ ތާނގައި އޮތް އެ ރަސޫލާގެ ރިދާކޮޅު ނަންގަވަމުން ޙަދީޘުކުރެއްވިއެވެ. [ހަމަކަށަވަރުން، ތިޔަބައިމީހުންނަށް ކުރެވިފައިވާ ފާފަތައް ތިޔަބައިމީހުންނަށް ފުއްސަވައިދެއްވި ކަމުގެ އަމާންކަމެއް، ތިޔަބައިމީހުންގެ ވެރި رَبُّގެ ޙަޟްރަތުން ތިޔަބައިމީހުންނާ ހަމައަށް އައިސްފައި ނުވާ ކަން ކަށަވަރެވެ. އަދި އެ ފަދަ އަމާންކަމެއް ތިޔަބައިމީހުންނާ ހަމައަށް އައިސްފައި ނެތުމާ އެކު ވެސް، ތިޔަބައިމީހުން ތިޔަ ހެނީހެއްޔެވެ؟ އަދި ތިޔަބައިމީހުންގެ ތިޔަ ހުނުމާ މެދު ތިމަން ރަސޫލާގެ މައްޗަށް އާޔަތެއް ބާވައިލެއްވިއްޖެއެވެ. އެއީ، (  أَلَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ)       މި އާޔަތެވެ.] އެ ހިނދު، އެ އަޞްޙާބުން ދެންނެވިއެވެ. [ އޭ اللهُގެ ރަސޫލާއެވެ! އެ ކަމުގެ ކައްފާރައަކީ ކޮބައިތޯއެވެ؟] ޙަދީޘުކުރެއްވިއެވެ. [ތިޔަބައިމީހުން ހީހީފައި އުޅުނުހައި ގިނައިން ރުއިމެވެ.] [233] ދަންނާށެވެ! މި އުންމަތުގެ މީހުންގެ ކިބައިން އެންމެ ފުރަތަމައަށް އުޑަށް އުފުއްލެވޭހުށީ، اللهُ Iއަށް ބިރުވެތިވެ، ކިޔަމަންތެރިވެ، މަޑުމައިތިރިވެ ތިބެ އަޅުކަންކުރުމުގެ ސިފައެވެ. އެ ސިފަ އުޑަށް އުފުއްލެވުމުން، اللهُ  Iގެ ނަންފުޅުގަނެވޭ ހިނދު ހިތްތައް މަޑުމައިތިރިވުމުގެ ސިފަ މުސްލިމުންގެ ކިބައިން ފިލައިގެން ހިނގައިދާނެތެވެ.  އަދި ކީރިތި ޤުރްއާނުގެ އާޔަތްތައް ކިޔެވޭ ހިނދު، އެ إِلٰهއަށް ބިރުވެތިވުމާއި، ހުރިހައި އަޅުކަމެއްގައި ވެސް އަދި ހުރިހައި ވަގުތެއްގައި ވެސް، އެ إِلٰهއަށް ބިރުވެތިވެ، މަޑުމައިތިރިވެ، ކިޔަމަންތެރިވުމުގެ ސިފަ، މުސްލިމުންގެ ކިބައިން ފިލައިގެން ހިނގައިދާނެތެވެ. އެ ކަމަށް އިޝާރާތްކުރައްވައި، ސަލާމާއި ޞަލަވާތްލެއްވި ކައު އިތުރު ރަސޫލާ ޙަދީޘުކުރެއްވިއެވެ. «أَوَّلُ مَا يُرْفَعُ مِنْ هَذِهِ الْأُمَّةِ الْخُشُوعُ، حَتَّى لَا تَرَى فِيهَا خَاشِعًا»[234] މާނައީ: [މި އުންމަތުގެ މީހުންގެ ކިބައިން އެންމެ ފުރަތަމައަށް އުފުއްލެވޭހުށީ، اللهُ  Iއަށް ބިރުވެތިވެ، މަޑުމައިތިރިވެ، ކިޔަމަންތެރިވުމުގެ ސިފައެވެ. އަދި ބިރުވެތިކަން އުފުއްލެވުމަށް ފަހު، اللهُ Iއަށް ބިރުވެތިވާ އެއްވެސް މީހަކު ތިބާއަކަށް ނުފެންނާނެތެވެ.] ޝައްކެއްނެތެވެ. މި ޙަދީޘުގައި މި ވަނީ، ފަހު ޒަމާނަށް އައިސް، اللهُ  Iއަށް ބިރުވެތިވުން މި އުންމަތުގެ މީހުންގެ ހިތްތަކުން ފިލައިގެން ހިނގައިދާނޭ ވާހަކައެވެ. ކޮންމެއަކަސް، އިސްލާމް ދީން އައިސް، އެ ދީން އައިތާ ތޭރަ ވަރަކަށް އަހަރު ނުވަނީސް  (  أَلَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ)                       މި އާޔަތް ބާވައިލައްވައި، މުސްލިމުން، اللهُ Iއަށް ބިރުވެތިވެ ތިބޭންވާ މިންވަރަށް ބިރުވެތިނުވެވި، ހެޔޮ ޢަމަލުކުރުމުގައި ބަލިކަށިވުމުގެ ސަބަބުން، ކޯފާގެ ބަސްފުޅު ވަޙީކުރައްވައިފައިވާ އިރު، އެ ދީން އައިތާ ސާދަ ސަތޭކަ ފަންސާސް އެތައް އަހަރެއް ވޭތުވެ ގޮސްފައިވާ މިއަދުގެ މުސްލިމުންގެ ޙާލަކީ ފަހެ ކޮބައިބާވައެވެ! ހަމަކަށަވަރުން، اللهُ Iއަށް ބިރުވެތިނުވުމާއި، ހެޔޮ ޢަމަލުކުރުމުގައި ބަލިކަށިވުމުގެ ބަލިމަޑުކަން މިހާރު ހުންނާނީ އެތައްއެތައް  ގުނައަކަށް އިތުރުވެފައެވެ. އާއެކެވެ! ޔަހޫދީންނަކީ ވެސް އަދި ނަޞާރާއިންނަކީ ވެސް، އެބައިމީހުންނަށް ބާވައިލެއްވުނު ފޮތްތަކުގައި ހުރި ބައެއް ލަފްޒުތައް، އެ ލަފްޒުތައް ހުރި ތަންތަން ނޫން އެހެން ތަންތަނަށް ބަދަލުކޮށް، އެ ފޮތްތަކަށް އުނިއިތުރު ގެނައި ބަޔެކެވެ. އަދި އެ ފޮތްތަކުގައި ހުރި ޝަރްޢީ ޙުކުމްތައް އެބައިމީހުންގެ ހަވާ ނަފްސުގެ އެދުންތަކާ އެއްގޮތަށް ލިޔުމަށް ފަހު، އެ ޙުކުމްތަކަކީ، اللهُ Iގެ ޙަޟްރަތުން ބާވައިލެއްވުނު ޙުކުމްތަކެއް ކަމުގައި ބުނެ، އެއާ އެއްގޮތަށް ޢަމަލުކުރުމަށް މީސްތަކުންނަށް އަމުރުކޮށް މަޖްބޫރުކުރި ބަޔަކު ވެސް މެއެވެ. އެ ކަމުގެ ސަބަބުން، اللهُ I ވަނީ އެބައިމީހުންގެ ހިތްތައް ހަރުކަށިކުރައްވައި، ގައުކުރައްވައި، އެބައިމީހުންގެ މައްޗަށް ލަޢުނަތްލައްވައި، އެ إِلٰهُގެ ރަޙްމަތުން އެބައިމީހުން ބޭރުކުރައްވައި ދުރުކުރައްވައިފައެވެ. ވުމާއެކު، މި އާޔަތުގައި، އެންމެހައި މުސްލިމްތަކުންނަށް، اللهُ  I އަމުރުކުރައްވައިފައި މި ވަނީ، ހެޔޮ ކަންތައްތައް ކުރުމުގައި ބަލިކަށިނުވެ ތިބުމާ އެކު، އެ إِلٰهއަށް ބިރުވެތިވުމަށެވެ. އަދި، اللهُ Iގެ ނަންފުޅުގަނެވޭ އަޑު އިވޭ ހިނދުގައްޔާއި، އެ إِلٰهُ ބާވައިލެއްވި ވަޙީ ބަސްފުޅުތަކުގެ އަޑު އިވޭ ހިނދު، އަސަރުނުކުރާ ޔަހޫދީންނާއި ނަޞާރާއިން ފަދައިން، ހިތްތައް ހަރުކަށިވެ ގައުވެފައިވާ ބަޔަކު ކަމުގައި ނުވުމަށެވެ.[235] ޝައްކެއްނެތެވެ. ކީރިތި ޤުރްއާނުގައި ވަނީ ޙައްޤު ތެދެވެ. އަދި ކައު އިތުރު ރަސޫލާގެ އަރިހުން ޞައްޙަ ސަނަދުން އައިސްފައިވާ ކޮންމެ ބަސްފުޅަކީ ވެސް ޙައްޤު ތެދެވެ. ވީމާ، ހުރިހައި ވަގުތެއްގައިމެ، ޤުރްއާނާއި ސުންނަތުގައިވާ ޝަރްޢީ ޙުކުމްތަކާއި، މަތިވެރި ނަސޭހަތާ އެއްގޮތަށް ޢަމަލުކޮށް، އަބަދު ވެސް ތިމާމެންގެ ނަފްސުތަކުގެ ޙިސާބުބަލަބަލައި ތިބުމަކީ، އެންމެހައި މުސްލިމުންގެ މައްޗަށް ވެސް، ލާޒިމުވެގެންވާ ކަމެއް ކަން މި އާޔަތުން އެނގެއެވެ.","[231]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[232]- صَحِيحُ الْإِمَامِ مُسْلِمٍ\r[233]- فَتْحُ الْقَدِيرِ لِلْإِمَامِ مُحَمَّدِ بْنِ عَلِي الشَّوْكَانِي الْيَمَنِي\r[234]- صَحِيح التَّرْغِيبِ وَالتَّرْهِيب لِلإِمَامِ الْأَلْبَانِي : 542\r[235]- تَفْسِيرُ الشَّيخِ حُسَين دِيدِي بِمَلِمْجي"],["(71) އޭ މީސްތަކުންނޭވެ! އެއްވެސް ގަހެއް ވިނައެއް ނެތި ބިންގަނޑު މަރުވެ އޮތުމަށް ފަހު، ހަމަކަށަވަރުން، اللهُ I އެ ބިމަށް ވާރޭ ފެން ވެއްސަވައި، އެ ފެނުގެ ޛަރީޢާއިން ބިން ދިރުއްވައި، ގަސްތައް ފަޅުއްވާ ކަން ތިޔަބައިމީހުން ދަންނާށެވެ! އަދި ހަމަ އެ ފަދައިންމެ، އެންމެހައި މީސްތަކުން މަރުވުމަށް ފަހު، ޤިޔާމަތް ޤާއިމުވާ ދުވަހުން، އެބައިމީހުން އަލުން ދިރުއްވައި މަޙްޝަރުކުރެއްވުމަށް، އެ إِلٰهُ ކުޅަދުންވަންތައެވެ. އަދި ހަމަ އެ ފަދައިންމެ، ހިތްތައް ހަރުކަށިވެ، އޯގާވެރިކަމާއި ކުލުނުނެތި ދިއުމަށް ފަހު، އެ ހިތްތައް މަޑުކުރައްވައި، އޯގާވެރިކަމާއި ކުލުނު އެ ހިތްތަކުގައި ލެއްވުމަށް، އެ إِلٰهُ ކުޅަދުންވަންތައެވެ. ހަމަކަށަވަރުން، ތިމަން إِلٰهُގެ ކަށަކުޅަދުންވަންތަކަމުގެ މައްޗަށް ހެކިދެނިވި ބުރުހާންތަކާއި ދަލީލުތައް، ތިމަން إِلٰهُގެ ފޮތުގައި ބާވައިލައްވައި، ތިޔަބައިމީހުންނަށް އެ ބުރުހާންތަކާއި ދަލީލުތައް،  ތިމަން إِلٰهُ ބަޔާންކޮށްދެއްވަނީ މި ފަދަ މިސާލުތަކުންނެވެ. އެއީ، އެ ބުރުހާންތަކާއި ދަލީލުތަކާ މެދު ތިޔަބައިމީހުން ވިސްނައި ފިކުރުކޮށް، އެ ކަންކަމުން ތިޔަބައިމީހުން ޢިބްރަތާއި ނަސޭހަތް ލިބިގަނޭތޯއެވެ.[236]","[236]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(81) ހަމަކަށަވަރުން، ހެޔޮ ގޮތުގައި އިޙްސާންތެރިކަމާ އެކު، اللهُ Iގެ މަގުގައި ހޭދަކުރުމުން، އެ إِلٰهُ ދެއްވާނޭ ދަރުމައާއި ޘަވާބަށް އެދި ހުރެ، އެބައިމީހުންގެ މުދަލުން ނެރުން ވާޖިބު ފަރްޟު ޒަކާތްނެރޭ ފިރިހެނުންނާއި އަންހެނުން ދަންނާށެވެ! އަދި ބޭނުންޖެހިފައިވާ މީހުންނަށް ޞަދަޤާތްކޮށް އުޅޭ ފިރިހެނުންނާއި އަންހެނުންނާ އަދި ކަލަގޮވުމެއް އުދަގޫ ކުރުމެއް ނެތި، ހިތުގެ އަޑީގެ ރުހުމާއި އުފަލާ އެކު، اللهُ Iގެ ވަޖުހުފުޅު އަދައި، އެ إِلٰهُގެ މަގުގައި ހޭދަކުރާ މީހުން ވެސް ދަންނާށެވެ! އެއިން ކޮންމެ ބަޔަކު މެ، ނިޢުމަތްތަކުން ފުރިގެންވާ ސުވަރުގެއަށް ވައްދަވައި، އެބައިމީހުން ކުޅަ ހެޔޮ ޢަމަލުގެ ދަރުމައާއި ޘަވާބު ދިހަ ގުނައިން ހަތް ސަތޭކަ ގުނައަށް އަދި އެއަށްވުރެން ވެސް އިތުރަށް، ނުހަނު ދީލަތި ގޮތުގައި، اللهُ I އެބައިމީހުންނަށް ދެއްވާނެތެވެ. [237]","[237]- اَلتَّفْسِيرُ الْكَبِيرُ مَفَاتِيحُ الْغَيبِ لِلْإِمَامِ فَخْر الدِّينِ الرَّازِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(91) އަދި، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވުމާ އެކު، މީސްތަކުންގެ ގާތަށް، އެ إِلٰهُ ފޮނުއްވި އެންމެހައި ރަސޫލުންނަށް އީމާންވުމުގައި ވެސް އެއްވެސް ތަފާތެއް ނުކޮށް، އެ ހުރިހައި ރަސޫލުންނަށް އީމާންވި މީހުން ދަންނާށެވެ! އެބައިމީހުންނަކީ، މީސްތަކުންގެ ތެރެއިން އެންމެ ތެދުވެރިކަން ބޮޑު ޞިއްދީޤުންނެވެ. އަދި މީސްތަކުން ދުނިޔޭގައި ކުޅަ ޢަމަލުތަކާ ގުޅޭގޮތުން، އެބައިމީހުންގެ ވެރި رَبُّގެ ޙަޟްރަތުގައި ހެކިދޭނޭ ޢަދްލުވެރި ހެކީންނެވެ. ވުމާއެކު، اللهُ Iގެ ޙަޟްރަތުގައި، ނުހަނު ބޮޑު ދަރުމައާއި ޘަވާބު އެބައިމީހުންނަށް ޤިޔާމަތް ދުވަހުން ހުންނާނެތެވެ. އަދި އެ ދުވަހުން އެބައިމީހުންނަށް ދެއްވޭ ނޫރު ހުންނާނީ އެބައިމީހުންގެ ކުރިމަތީންނާއި ކަނާތްފަރާތުން ވެސް ހިނގަހިނގައެވެ. އަދި، اللهُ Iގެ އެއްކައުވަންތަކަން ދޮގުކޮށް، އެ إِلٰهُ ފޮނުއްވި ރަސޫލުންނަށް އިމާންނުވެ، ނަބީކަމާއި ރަސޫލުކަން ޚަތިމުކުރެއްވި ސާހިބާ مُحَمَّدٌ rގެ މައްޗަށް ބާވައިލެއްވުނު، ކީރިތި ޤުރްއާން ދޮގުކުޅަ ކާފިރުން ދަންނާށެވެ! އެބައިމީހުންނަކީ، ނަރަކައިގެ އަހްލުވެރީންނެވެ. އެ ތަނުން ނުކުތުމެއް ނެތި އަބަދުގެއަބަދަށް އެ ތާނގެ ޢަޛާބުގައި އެބައިމީހުން ދެމިތިބޭނެތެވެ. އެއްވެސް ދަރުމައެއް ޘަވާބެއް ވިއަސް އަދި ކިތަންމެ ކުޑަ އަލިކަމެއް ވިއަސް، އެއިން އެއްވެސް މީހަކަށް ނުލިބޭނެތެވެ.[238]","[238]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(02) އޭ މީސްތަކުންނޭވެ! ދުނިޔޭގެ ދިރިއުޅުން ވާކަން ކަށަވަރީ، ނަފްސުތައް މަޝްޣޫލުކުރުވަނިވި ކުޅިވަރެއް ކަމުގައެވެ. އަދި ހިތްތައް ޣާފިލުކުރުވަނިވި މަޖަލެއް ކަމުގައެވެ. އަދި ލޯތަކަށް އޮޅުވައިލަނިވި ޒީނަތްތެރިކަމުން ފުރިގެންވާ ދަޅަތަކެއް ކަމުގައެވެ. އަދި ތިމާމެންގެ މޮޅު ވާހަކަ ދައްކައި އަމިއްލަ ނަފްސަށް ތަޢުރީފުކޮށް، އެކަކު އަނެކަކުގެ މައްޗަށް ބޮޑާވެގަތުމުގެ ތަނެއް ކަމުގައެވެ. އަދި ހަމަ އެހެންމެ، މުދަލާއި ދަރީން ގިނަކުރުމަށް މަސައްކަތްކުރުމުގައި، އެކަކަށްވުރެން އަނެކަކު ކުރިއަރައި ދިއުމުގެ ތަނެއް ކަމުގައެވެ. ދަންނާށެވެ! ދުނިޔޭގެ އެ ފަދަ ދިރިއުޅުމުގެ މިސާލަކީ، ހަނަފަސް ބިމަށް ވެހޭ ވާރޭފެނުގެ މިސާލެވެ. އެހެނީ، ހަނަފަސް ބިމަށް ވާރޭފެން ލިބުމުން، ވިނަތަކާއި ގަސްތައް ފަޅައި، ދަނޑުވެރީން އަޖައިބުކުރުވަނިވި ފެހިކަން ބިމަށާއި ދަނޑުތަކަށް ލިބެއެވެ. ދެން އެއަށްފަހު، އެ ވިނަތަކާއި ގަސްތަކަށް ހީނަރުކަން އައިސް ދޮންވާން ފަށައެވެ. އެ ވަގުތު އެ ތަކެތީގައި ހުރި ރިވެތި ފެހިކުލަ މަޑުމަޑުން ރީދޫކުލައަށް ބަދަލުވާތަން ތިބާ ދެކެމުއެވެ. ދެން، އެ ވިނަތަކާއި ގަސްތަކުގެ ފަތްތައް މުޅީން ދޮންވެ، ހިކި، މުރަނަވެ، ކުދިކުދިވެދެއެވެ. ހަމަ އެ ފަދައިންމެ، ދުނިޔޭގެ ދިރިއުޅުމަކީ، ބަދަލުނައިސް ފަނާނުވެ އޮންނާނޭ ކަމެއް ނޫނެވެ. އަދި ކިއެއްތަ! ބަޔާންވެދިޔަ މިސާލުގައިވާ ފަދައިން، ދުނިޔޭގެ ކުޅިވަރާއި، މަޖަލާއި، އަރާމާއި، ލައްޛަތާއި، މާތްކަމާއި ޖާހާއި ތަނަވަސްކަމަކީ ވެސް، ދާދި އަވަހަށް ފިލައިދަނިވި ކަންތައްތަކެކެވެ. އެހެނީ، ދުނިޔަވީ ކަންކަމައިގެން މަޝްޣޫލުވެގެން އުޅެނިކޮށް، ކޮންމެ މީހަކަށް ވެސް ޖެހެނީ އެ ދުނިޔެއާ ވަކިވެ، اللهُ Iގެ ޙަޟްރަތަށް ރުޖޫޢަވާށެވެ! ދަންނާށެވެ! ދުނިޔެވީ ކަންކަމައިގެން  މަޝްޣޫލުވެ އުޅުނު ކާފިރުންނަށް، ޤިޔާމަތް ޤާއިމުވާ ދުވަހުން ހުންނާނީ، ނުހަނު ގަދަފަދަ ޢުޤޫބާތާއި ޢަޛާބެވެ. ނަމަވެސް، އީމާންކަމުގެ އަހްލުވެރީންނަށް ހުންނާނީ، اللهُ Iގެ ޙަޟްރަތުން ލިބެނިވި ރުއްސެވުމާއި ފުއްސެވުމެވެ. ޝައްކެއްނެތެވެ.  ދުނިޔޭގެ ދިރިއުޅުމަށް ހެއްލުންތެރިވާ ބަޔަކަށް، ކެހިވެރިކަމުގެ ވަގުތީ ހިތްހަމަޖެހުމަކާއި، ނުހަނު ކުޑަކުޑަ އުފަލެއް ދޭ އެއްޗެއް ކަމުގައި މެނުވީ ދުނިޔޭގެ ދިރިއުޅުން ނުވެއެވެ.[239]","[239]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(12) އޭ މީސްތަކުންނޭވެ! ފާފަތަކާ ދުރުވެ، ތެދުވެރި ތައުބާއަކުން ތައުބާވެ، ހެޔޮ ކަންތައްތައް ކުރުމަށް އަތުކުރި އޮޅައިލައި، ހެޔޮ ކަންތައްތައްކުރުން ގިނަކޮށް، ތިޔަބައިމީހުންގެ ވެރި رَبُّގެ ޙަޟްރަތުން ފާފަފުއްސެވުން ލިބިގަތުމަށެވެ. އަދި، އުޑާއި ބިމުގެ ތަނަވަސްކަން ފަދަ ތަނަވަސްކަން ބޮޑު ސުވަރުގެއަށް ދިއުމަށް ޓަކައި، ތިޔަބައިމީހުން އެކަކު އަނެކަކާ ވާދަކޮށް، އެކަކަށްވުރެން އަނެކަކު ކުރިއަރައިދާށެވެ! ދަންނާށެވެ! އެ ސުވަރުގެ ތައްޔާރުކުރެއްވިފައި ވަނީ، اللهُ Iއަށާއި، އެ إِلٰهُގެ ރަސޫލުންނަށް އީމާންވީ މީހުންނަށް ޓަކައެވެ. އެ ސުވަރުގެއާއި އެ ތާނގެ ގިނަގުނަ ނިޢުމަތްތަކަކީ، اللهُ Iގެ ފަޟްލުވަންތަކަމެވެ. ވުމާއެކު، އެ إِلٰهُގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި އަޅަކަށް އެ ފަޟްލުވަންތަކަން، އެ إِلٰهُ ދެއްވަތެވެ. ޝައްކެއްނެތެވެ. ސުވަރުގެ ލިބޭނީ، اللهُ Iގެ އޯގާވަންތަކަމާއި ރަޙްމަތްވަންތަކަމުން، ޞާލިޙު ޢަމަލުކުރުމުގެ ހެޔޮ ތައުފީޤު ލިބި، އެ މީހެއްގެ ކިބައިން އެ ޢަމަލުތައް ޤަބޫލުކުރެއްވެވުނު މީހަކަށެވެ. އަދި ހަމަކަށަވަރުން، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލުން ގެންނެވި ރިސާލަތުގައިވާ ގޮތަށް ޢަމަލުކުރާ މުއުމިނުންގެ މައްޗަށް، اللهُ Iއީ ނުހަނު އޯގާވަންތަ އަދި އެހައިމެ ބޮޑުވެގެންވާ ފަޟްލުވަންތަކަމުގެ ވެރި إِلٰهއެވެ.[240]","[240]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(22) އޭ މީސްތަކުންނޭވެ! ބަލިމަޑުކަމާއި، ބަޑުހައިހޫނުކަމާއި، ހިތާމައާއި، މޮޅިވެރިކަން މީސްތަކުންނާ ކުރިމަތިވުމާއި، ވާރޭ ނުވެހި ބިންގަނޑު ހަނަފަސްވެ، ދަނޑުތަކާއި ނަޢަމްސޫފިތައް މަރުވުމާ އަދި މި ނޫން ވެސް އެންމެހައި މުޞީބާތްތައް އައިސް ކުރިމަތިވުމުގެ މާކުރީން، އަދި ކިއެއްތަ! ޚަލްޤުތަކުން ހެއްދެވުމުގެ ވެސް ކުރީން، اللهُ  Iގެ އަޒަލިއްޔަ ޢިލްމުފުޅުގައިވާ ގޮތުގެ މަތީން، އެ ހުރިހައި ކަމެއްމެ، الَّلوْحُ المْحَفْوُظُގައި ލިއުއްވައިފައި ވަނިކޮށް މެނުވީ، އެއިން އެއްވެސް ކަމެއް އައިސް ކުރިމަތި ނުވެއެވެ. ފަހެ ހަމަކަށަވަރުން، اللهُ Iގެ އަޒަލިއްޔަ ޢިލްމުފުޅުގައިވާ ގޮތުގެ މަތީން އެ ހުރިހައި ކަމެއް މިންވަރުކުރައްވައި، އެ ކަންތައްތައް الَّلوْحُ المْحَفْوُظُގައި ލިއުއްވުމަކީ، އެ إِلٰهއަށް ދާދި ފަސޭހަފުޅު ކަމެކެވެ. އެހެނީ، ހުރިހައި އެއްޗަކާއި ކަމެއްމެ ހައްދަވައި ޚަލްޤުކުރައްވަނީ، އެ إِلٰهއެވެ. އަދި ހުރިހައި އެއްޗަކާއި ކަމެއްމެ ވަނީ، އެ إِلٰهُގެ ކަށަކުޅަދުންވަންތަކަމުގެ ދަށުގައެވެ. އަދި ހަމަކަށަވަރުން، އެ إِلٰهُގެ ޢިލްމުފުޅާއި ދެނެވޮޑިގަތުމުގެ ދާއިރާއިން ބޭރުވެގެންވާ އެއްވެސް ކަމެއް އަދި އެއްވެސް އެއްޗެއް ވިއަސް ނުވެއެވެ.[241]","[241]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(32) އޭ މީސްތަކުންނޭވެ! اللهُ Iގެ އަޒަލިއްޔަ ޢިލްމުފުޅުގައިވާ ގޮތުގެ މަތީން،  ކައުނުގައި ހިނގާނޭ ހުރިހައި ކަމެއް ވެސް، ޚަލްޤުތަކުން ހެއްދެވުމުގެ މާކުރީން، الَّوْحُ المْحَفْوُظُގައި ލިއުއްވީ، ދުނިޔޭގައި އުޅޭއިރު ނުކޮށް ދޫކޮށްލެވޭ ކަންކަމާމެދު ތިޔަބައިމީހުން ހިތާމަކޮށް ނޫޅުމަށެވެ. އަދި، اللهُ Iގެ ފަޟްލުވަންތަކަމުގެ ތެރެއިން ތިޔަބައިމީހުންނަށް ދެއްވާދެއްވުމުގެ މައްޗަށް އުފައުކޮށް ފަޚްރުވެރިވެ، މީސްތަކުންގެ މައްޗަށް ބޮޑާވެ ކިބުރުވެރިވެ ނޫޅުމަށެވެ. ދަންނާށެވެ! اللهُ Iގެ އޯގާވަންތަކަމުން، ދުނިޔޭގެ ތަނަވަސްކަމާއި، މުދަލާއި، ޖާހު ދެއްވުމުން، ބޮޑާވެ، ކިބުރުވެރިވެ، އަނެކުންގެ މައްޗަށް ފަޚްރުވެރިވެ އުޅޭ އެއްވެސް މީހަކު ދެކެ، اللهُ I ލޯބިވެވޮޑިނުގަންނަތެވެ. [242]","[242]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(42) އަދި ބޮޑާވެ، ކިބުރުވެރިވެ، އަނެކުންގެ މައްޗަށް ފަޚްރުވެރިވެ އުޅޭ މީހުންނަކީ، ދުނިޔަވީ މުދަލާއި ތަކެއްޗަށް ދަހިވެތިވެ، اللهُ I އެބައިމީހުންނަށް ދެއްވި މުދަލުން ފަރްޟު ޒަކާތް ނުދީ، އެ إِلٰهُގެ މަގުގައި ހޭދަނުކޮށް، މުށްބާރުކޮށް އުޅޭ މީހުންނެވެ. އަދި މުދަލަށް ދަހިވެތިވުން އެއީ، ފައިދާހުރި ރަނގަޅު ގޮތް ކަމުގައި ބުނެ، އެ ގޮތަށް އުޅުމަށް މީސްތަކުންނަށް އަމުރުކުރާ މީހުންނެވެ. ފަހެ، އެ إِلٰهُގެ އަމުރުފުޅުތަކަށް ކިޔަމަންތެރިނުވެ، އެ إِلٰهُގެ މަގުގައި ހޭދަނުކޮށް، އިސްލާމް ދީނަށް ފުރަގަސްދީ، މުދަލަށް ދަހިވެތިވާ މީހާ އެ އަނިޔާވެރިވަނީ އޭނާގެ އަމިއްލަ ނަފްސަށް ކަން ދަންނާށެވެ! އެހެނީ، އޭނާގެ އުރެދުންތެރިކަމުން، އެ إِلٰهއަށް ލިބިވޮޑިގަންނަވާނޭ އެއްވެސް ގެއްލުމެއް ނޯންނާނެތެވެ. އަދި މީހެއްގެ ކިޔަމަންތެރިކަމުން، އެ إِلٰهއަށް ލިބިވޮޑިގަންނަވާނޭ އެއްވެސް ފައިދާއެއް ވެސް ނޯންނާނެތެވެ. އެހެނީ ހަމަކަށަވަރުން، اللهُ  Iއީ، އަމިއްލަ ޛާތުފުޅައިގެން ފުދިވޮޑިގެންވާ إِلٰهއެވެ. އަދި، اللهُ Iއީ، ހުރިހައި ރިވެތި ފުރިހަމަ ސިފަފުޅުތަކުން ސިފަލިބިވޮޑިގެންވާ އަދި އެންމެހައި ޙަމްދާއި، ޘަނާއާއި، ތަޢުރީފު ލިބިވޮޑިގެންވާ إِلٰهއެވެ.[243]","[243]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(52) ހަމަކަށަވަރުން، ތިމަން إِلٰهُ  ރަސޫލުންފޮނުއްވީ ފައުޅުވެގެންވާ މުޢުޖިޒާތްތަކާއި، ބަޔާންވެގެންވާ ޙުއްޖަތްތަކާއި، ހާމަވެގެންވާ ދަލީލުތަކައިގެންނެވެ. އެއީ، އެ ރަސޫލުން ގެންނެވި ދަޢުވަތުގެ ތެދުކަން މީސްތަކުންނަށް ހާމަކޮށް ދެއްވުމަށް ޓަކައެވެ. އަދި އެ ރަސޫލުންނަށް، ތިމަން إِلٰهُ ފޮތް ބާވައިލެއްވީމެވެ. ދަންނާށެވެ! އެ ފޮތްތަކުގައި ވަނީ، اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، ހުރިހައި އަޅުކަމެއް، އެ إِلٰهއަށް ޚާލިޞްކުރާނޭ ގޮތާއި، އެ إِلٰهُގެ އަމުރުފުޅުތަކާއި، ނަހީތަކާ އަދި އެ ނޫން ވެސް އެންމެހައި ޝަރްޢީ ޙުކުމްތަކާއި، ރިވެތި އަދަބުތަކާއި، މާތް އަޚްލާޤުގެ ވާހަކަތަކެވެ. އަދި ކޮންމެ މީހަކަށްމެ ލިބެންވާ ޙައްޤު އެ މީހަކަށް ފުރިހަމައަށް ލިބިދެއްވައި، މީސްތަކުންގެ މެދުގައި ޢަދްލު އިންޞާފު ޤާއިމުކުރެއްވުމަށް ޓަކައި، ޢަދްލު އިންޞާފުގެ ތިލަފަތާއި، އިންޞާފު ޤާއިމުކުރުމުގެ އުޞޫލުތައް ވެސް، އެ ރަސޫލުންނަށް، ތިމަން إِلٰهُ ބާވައިލެއްވީމެވެ. އަދި ހަނގުރާމައިގެ ހަތިޔާރުތަކާއި އެ ނޫން ވެސް ގިނަގުނަ ސާމާނުތަކާއި ތަކެތި އުފެއްދުމަށް ޓަކައި، ނުހަނު ބޭނުންތެރި އެއް މަޢުދަނު ކަމުގައިވާ ގަދަފަދަ ދަގަނޑު ވެސް، މީސްތަކުންނަށް ޓަކައި އުފައްދަވައި، އެ ދަގަނޑު އެބައިމީހުން ދިރިއުޅޭ ބިމުގައި، ތިމަން إِلٰهُ ލެއްވީމެވެ. އެއީ، ފެންނަ ތާނގައި ވެސް އަދި ނުފެންނަ ތާނގައި ވެސް، اللهُ  Iގެ ދީނަށް ނަޞްރުދިނުމުގައި، އެ إِلٰهُ  ފޮނުއްވި ރަސޫލުންނަށް އެހީތެރިވަނީ ކާކުކަން،  އެ إِلٰهُ  މޮޅަށް ދެނެވޮޑިގެންވުމާ އެކުމެ، އެ إِلٰهُ ފޮނުއްވި ދީނުގައިވާ ގޮތަށް، ޢަމަލުކުރާ މީހުންނާއި ޢަމަލުނުކުރާ މީހުން ވަކިކުރެއްވުމަށެވެ. އަދި ދަގަނޑުންނާއި އެ ނޫން ވެސް މަޢުދަނުތަކުން ހަތިޔާރުހަދައި، އެ إِلٰهُގެ މަގުގައި ޖިހާދުކޮށް، އެ إِلٰهُގެ ދީނަށް ނަޞްރުދޭ މީހުންނާއި ނަޞްރުނުދޭ މީހުން ހާމަކުރައްވައި ފައުޅުކުރެއްވުމަށެވެ. ހަމަކަށަވަރުން، اللهُ Iއީ، ގަދަފަދަވަންތަ ބާރުވެރިވަންތަ إِلٰهއެވެ. ވުމާއެކު،އެ إِلٰهُ ކުރައްވާ ކަމަކަށް ހުރަސްއަޅައި، އެ ކަމެއް ވިއަނުދީ މަނާކުރެވޭނޭ ހަމަ އެއްވެސް ފަރާތެއް ނުވެއެވެ. އެހެންކަމުން، އެ إِلٰهُގެ ދީނަށް ނަޞްރުދޭ މީހުންނަށް ބާރުދެއްވައި، އެ ދީނާ ދެކޮޅުވެރިވާ މީހުން ބަލިކުރެއްވުމަށް ވެސް، އެ إِلٰهُ ކުޅަދުންވަންތައެވެ.[244] ابْنُ عُمَرَ kގެ އަރިހުން ރިވާވެގެން ވެއެވެ. ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހުން އައިސްފައިވާ ޙަދީޘުފުޅެއްގެ މާނައިގައި ވެއެވެ. [ޤިޔާމަތްވުމުގެ ކުރީގައި ކަނޑިދެއްވައިފައި، ތިމަން ރަސޫލާ ފޮނުއްވުނީ، މީސްތަކުން، އެބައިމީހުންގެ ވެރި رَبُّ، اللهُ Iއަށް އަޅުކަންކޮށްފުމަށް ދާނދެން އެބައިމީހުންނާ ހަނގުރާމަ ކުރެއްވުމަށެވެ. اللهُ Iއީ، އެ إِلٰهއަށް އެއްވެސް ބައިވެރިއަކު ނުވާ އެއްކައުވަންތަ إِلٰهއެވެ. އަދި ތިމަން ރަސޫލާގެ ރިޒްޤު ލެއްވުނީ ތިމަން ރަސޫލާގެ ލޮންސިކޮޅުގެ ހިޔަނީގެ ދަށުގައެވެ. އަދި ތިމަން ރަސޫލާގެ އަމުރުފުޅާ ޚިލާފުވާ މީހުންނަށް ހުރީ، އެބައިމީހުން ދެރަވެ ބަލިވެއްޖެކަން ޤަބޫލުކޮށް، ޖިޒްޔަދީގެން އުޅުމަށް އެއްބަސް ވުމެވެ. އަދި ބަޔަކާ އެއްގޮތްވެއްޖެ މީހާ ދަންނާށެވެ! ފަހެ، އެ މީހަކީ އެ ބައެއްގެ ތެރެއިންވާ މީހެކެވެ.] [245] ޝައްކެއްނެތެވެ. ބަޔަކާ އެއްގޮތްވެއްޖެ ބަޔަކީ، އެ ބައެއްގެ ތެރެއިންވާ ބަޔަކު ކަމުގައި ވުމާ އެކު، ހިތާމަކުރާން ޖެހޭ ކަމަކީ، މި އުންމަތުގެ މީހުންގެ ތެރޭގައި ތިބި އީމާންކަން ބަލިކަށި މީހުން، ކާފިރުން ދެކެ ލޯބިވެ، ދިރިއުޅުމުގެ ކަންތައްތަކުގައި، ބަޔަކާ އެއްގޮތްވުން ހުއްދަވާ މިންވަރު ފަހަނަޅައި ގޮސް، ހުރިހައި ކަމެއްގައިމެ ކާފިރުންނާ ތަބާވާ ކަމެވެ. އެބައިމީހުން ކުރާހައި ކަމެއް ކޮށް، އެބައިމީހުން އުޅޭހައި ގޮތަކަށް އުޅޭކަމެވެ. ދަންނާށެވެ! އިސްލާމީ ޢަޤީދާއާއި، ދީނުގެ އުޞޫލުތަކާއި ޚިލާފުވާ ކަންކަމުގައި ވެސް، މުސްލިމުންގެ ތެރެއިން ބަޔަކު ނަމަވެސް ކާފިރުންނާ އެއްގޮތްވެގަންނަ ކަމެވެ. އަދި، ކީރިތި ޤުރްއާނާއި ކައު އިތުރު ރަސޫލާގެ ސުންނަތް ދޫކޮށްލައިފައިވާ ކަމެވެ. ސުވަރުގެ ދެވޭނޭ މަގު ބަޔާންކޮށްދެއްވި ސާހިބާ ދެއްކެވި ރިވެތި ނަމޫނާ، ގިނަ މުސްލިމުން ހަނދާންނައްތައިލައިފައިވާ ކަމެވެ. އެ މާތް ސާހިބާގެ އަރިހުން އައިސްފައި ވެއެވެ. «لَتَتَّبِعَنَّ سُنَنَ الَّذِينَ مِنْ قَبْلِكُمْ شِبْرًا بِشِبْرٍ وَذِرَاعًا بِذِرَاعٍ حَتَّى لَوْ دَخَلُوا فِي جُحْرِ ضَبٍّ لَاتَّبَعْتُمُوهُمْ قُلْنَا يَا رَسُولَ اللَّهِ آلْيَهُودَ وَالنَّصَارَى قَالَ فَمَنْ؟» [246]   މާނައީ: [ އޭ މުސްލިމުންނޭވެ! ތިޔަބައިމީހުންގެ ތެރެއިން ބަޔަކު، ތިޔަބައިމީހުންގެ ކުރީގެ މީހުންގެ އާދަކާދައާ ތަބާވާނެތެވެ. ކައިވަތަކަށް ކައިވަތެއްގެ މިންވަރުން އަދި މުށަކަށް މުށެއްގެ މިންވަރުންނެވެ. އަދި އެބައިމީހުން ޟައްބު ހޮރަކަށް ވަންކަމުގައި ވިއަސް އެބައިމީހުންގެ ފަހަތުން ގޮސް އެ ހޮރަކަށް ތިޔަބައިމީހުން ވަންނާނޭކަން ކަށަވަރެވެ.] އަޞްޙާބުން ދެންނެވިއެވެ. އޭ اللهُ Iގެ ރަސޫލާއެވެ! “ތިޔަ ވިދާޅުވީ ޔަހޫދީންނާއި ނަޞާރާއިންގެ ގޮތްތަކަށް މުސްލިމުން ތަބާވާނޭ ވާހަކަތޯއެވެ؟ ހަދީޘުކުރެއްވިއެވެ. ދެން، އެހެން ކޮން ބައެއްގެ ވާހަކަހެއްޔެވެ؟]  ޝައްކެއްނެތެވެ. ޣައިރު ދީންދީނުގެ މީހުންނާ ތަބާވުމުގައި، އެބައިމީހުންގެ އާދަކާދައާ ތަބާވުމުގެ އިތުރަށް އެބައިމީހުންގެ ދީނުގެ ކަންތައްތަކަށް ދާނދެން، މުސްލިމުންގެ ތެރެއިން ބައެއް މީހުން ކޮޕީކޮށް އެ ގޮތަށް ކަންތައްތައް ކުރާން ފަށައިފިއެވެ. ބައެއް މީހުން މުރުތައްދުވެ، ދީނުން ބޭރުވާ ދަރަޖައަށް ކާފިރުންނާ ތަބާވެފައި ވެއެވެ. އަދި އެބައިމީހުންގެ ގޮތްތައް މޮޅުވެ، އެބައިމީހުންގެ ޢަޤީދާއާއި ދީނަކީ ވެސް އެންމެ ރަނގަޅު ގޮތް ކަމުގައި ޤަބޫލުކުރާ ދަރަޖައަށް ބައެއް މުސްލިމުންގެ ކަންތައްތައް ވަނީ ގޮސްފައެވެ. ޑިސެމްބަރު މަހުގެ ފަންސަވީސްވަނަ ދުވަހާއި، ޖެނުއަރީ މަހުގެ އެއްވަނަ ދުވަހާ އަދިވެސް ކާފިރުންގެ ދީނާއި އާދަކާދައިގައި ހިމެނޭ އެތަކެއް ޢީދަކާއި މުނާސަބަތެއް ބައެއް މުސްލިމުން ފާހަގަކުރާން ފެށުމުން، ކައު އިތުރު ރަސޫލާގެ އިސްވެދިޔަ ބަސްފުޅުގެ ތެދުކަން ޔަޤީންވެ، އެ ރަސޫލާއީ، اللهُ Iގެ ޙަޟްރަތުން ފޮނުއްވުނު ޙައްޤު ރަސޫލަކުކަން އިތުރަށް ކަށަވަރުވެއްޖެއެވެ. އަދި ބަޔާންވެދިޔަ ޙަދީޘުގައިވާ ފަދައިން، ނަޞާރާއިންގެ އެންމެ ބަރަކާތްތެރި އެންމެ މާތް ޢީދުކަމުގައިވާ، عِيسَى uގެ އުފަން ދުވަސް ކަމުގައި އެބައިމީހުން ދެކޭ 'ކްރިސްމަސް' ފާހަގަކުރުމުގައި، އެހެނިހެން ދީންތަކުގެ މީހުންނެކޭ ވެސް އެއްފަދައިން، އިސްލާމީ ޤައުމުތަކުގައި ވެސް އެ ދުވަސް ފާހަގަކުރާން ފަށައިފިއެވެ. ކޮންމެއަކަސް، އެންމެހައި ކާފިރުތަކުންނީ އެއް މިއްލަތެކެވެ. ވުމާއެކު، ކާފިރުންގެ ތެރެއިން އެއް ބަޔަކު އަނެއް ބައެއްގެ ޢީދުގައި ބައިވެރިވުމަކީ، ޙައިރާންވާންޖެހޭ ކަމެއް ނޫނެވެ.  ނަމަވެސް، اللهُ  I ފޮނުއްވި އިސްލާމް ދީން ފިޔަވައި އެހެން އެއްވެސް ދީނެއް، އަދި ގޮތެއް ވިއަސް، އެ إِلٰهُ ޤަބޫލު ނުކުރައްވާނޭ ކަން ޔަޤީންކުރާ އަދި، ކީރިތި ޤުރްއާނަކީ އިލާހީ ދަސްތޫރު ކަމުގައި ޤަބޫލުކުރާ އަދި،  مُحَمَّدٌ rއާ ތަބާވާ ތައުޙީދުގެ އަހްލުވެރީން ވެސް، ކާފިރުންގެ ޢީދުތަކާއި، އެބައިމީހުންކުރާ ބައެއް އަޅުކަމުގައި ބައިވެރިވާތަން ފެނުމުން އެ ކަމާމެދު ކަންބޮޑުވާން ޖެހެއެވެ. ކަން މިހެން ހުރިއިރު، ނަޞާރާއިންގެ ‘ކްރިސްމަސް’ ޢީދުގައި އެބައިމީހުން ލައިއުޅޭ ‘ސަންޓަކުލައުސް’ގެ ލިބާސްލުމާއި، އެ މުނާސަބަތުގައި ތަހުނިޔާކިއުމާއި، ހަދިޔާފޮނުވުމާއި، އެ ދުވަހުގައި ބޭއްވޭ ޚާއްޞަ ޙަފްލާތަކުގައި ބައިވެރިވުމަކީ، އެ ކަން އެ ކުރާ މުސްލިމުންގެ ޢަޤީދާގައި ހުރި ބަލިކަށިކަމެއްގެ ސަބަބުން ކުރާ ކަންތައްތަކެއް ކަން ކަށަވަރެވެ. އަދި އެ ފަދަ ކަންކަމުގައި ބައިވެރިވުމަކީ، އެ ކަންކަމުގައި ބައިވެރިވާ މީހުންގެ އީމާންކަމާމެދު ޝައްކު އުފެދޭ ކަމެއް ވެސް މެއެވެ. އެއީ، ކާފިރަކު އަޟްޙާ ޢީދު ދުވަހު ހުވަނދުލައި ޒީނަތްތެރިވެ، ތަކްބީރު ކިޔައި، އުޟްޙިޔާ ކަތިލައިފި ނަމަ، އެ މީހަކު އިސްލާމްވެއްޖެ ކަމުގައި ހީކުރެވޭނޭ ފަދައިންނެވެ. ޝައްކެއްނެތެވެ. ޢީދުތައް ފާހަގަ ކުރުމުގެ ޝިޢާރަކީ، އެއް ދީނެއްގެ މީހުން އަނެއް ދީނެއްގެ މީހުންނާ ތަފާތު ކޮށްދޭ އެންމެ ޚާއްޞަ ޝިޢާރެވެ. އެހެންކަމުން، އުފައުފައުޅުކުރުމުގައި މުސްލިމުން އެހެނިހެން ދީންދީނުގެ މީހުންނާ ތަފާތު ކޮށްދޭ އެންމެ ޚާއްޞަ ދެ މުނާސަބަތަކީ، ފިޠްރު ޢީދުގެ މުނާސަބަތާއި އަޟްޙާ ޢީދުގެ މުނާސަބަތެވެ. ހަމަ އެ ފަދައިންމެ، އެއް ދީނެއްގެ މީހުން އަނެއް ދީނެއްގެ މީހުންނާ ތަފާތުކޮށްދޭ ޢީދުތަކެއް، ކޮންމެ ދީނެއްގައި ވެސް ވެއެވެ. ވީމާ، ކޮންމެ ޢީދެއްގައި ވެސް، ޢީދުގެ އުފައު ފައުޅުކޮށް، އެ ބައެއްގެ ދީނީ ޝިޢާރުތައް ފައުޅުކުރާނީ އެ ދީނެއްގެ ބައެކެވެ. ކަން މިހެން ހުރުމާ އެކު، اللهُ Iއާއި އެ إِلٰهُގެ ރަސޫލާ ވަނީ، އެހެނިހެން ދީންދީނުގެ މީހުންނާ އެއްގޮތްވުން، މުސްލިމުންގެ މައްޗަށް ކަނޑައެޅިގެން މަނާކުރައްވައިފައެވެ. ނަމަވެސް، އިސްލާމީ ޤައުމުތަކުގައި ވެސް މި ކަން އަންނަނީ ދުވަހެއް ދުވަހަކަށް އިތުރުވަމުންނެވެ. ދުނިޔޭގެ އެންމެ ބޮޑު ކްރިސްމަސް ގަސް ހަދައި، އައު އަހަރުގެ އެންމެ ބޮޑު ބަޑިކުޅި ބާއްވަނީ، މުސްލިމް ޢަރަބި ދުނިޔޭގެ ރަށެއް ކަމުގައިވާ ދުބާއީ ގައެވެ. އެއީ، ދުނިޔޭގެ މުޖްތަމަޢުތައް އެބައިމީހުންގެ ދުވަސްވީ ޤަބޫލުކުރުންތަކާއި ޢާއްމު ގޮތުގައި ބޭނުންކުރަމުން އަންނަ ޘަޤާފީ އަދި މުޖްތަމަޢުގައި އޮންނަ އެހެނިހެން އިޖްތިމާޢީ އެއްބަސްވުންތަކާ ދުރުވެ، ދުނިޔޭގެ ގިނަ ބަޔަކު ޤަބޫލުކުރާ ދިރިއުޅުމުގެ ވައްޓަފާޅިއަކަށް ބަދަލުވެ، ބަވަނަވުމުގެ ގޮތުން، ދުނިޔޭގެ ގިނަ މުސްލިމުން ވެސް މިއަދު އުޅޭގޮތެވެ. އެއަށް މި ކިޔަނީ އިންސާނީ އަޚުވަންތަކަމެވެ! ތަފާތު ދީންތަކުގެ މީހުންގެ މެދުގައި އޮންނަ ގިނަ ޒަމާންވީ އިޚްތިލާފުތައް ނައްތައިލައި، އެންމެން ވެގެން އެކުވެރި އަމާން ވެއްޓެއް ޤާއިމުކުރުމެވެ! ކޮންމެއަކަސް، އެ ފަދަ ކަންތައްތަކުގައި ކުފުރުވެރިކަމާއި ޝިރްކު ހިމެނެއެވެ. އަދި ކުފުރުގެ އަހްލުވެރީންނަށް ހިތްވަރު ދިނުމާއި، އެ ނުބައި މުންކަރާތްތަކަށް އިޙުތިރާމުކުރުން ވެސް ހިމެނެއެވެ. މުސްލިމުންނަށް އަމުރުކުރެއްވިގެންވަނީ، އެންމެހައި ކާފިރުތަކުންނާ ޚިލާފުވުމަށެވެ! ނަބަވީ ޙަދީޘެއްގައި ވެއެވެ. «خَالِفُوا أَهْلَ الْكِتَابِ» މާނައީ: [ތިޔަބައިމީހުން ފޮތުގެ އަހްލުވެރީންނާ ޚިލާފުވާށެވެ!] އަދި އެހެން ޙަދީޘެއްގައި ވެއެވެ. «خَالِفُوا الْمُشْرِكِينَ» މާނައީ: [ތިޔަބައިމީހުން މުޝްރިކުންނާ ޚިލާފުވާށެވެ!] ޝައްކެއްނެތެވެ. އެންމެހައި ކާފިރުތަކުންނާ ޚިލާފުވުމަކީ، اللهُ I ދެކެ ލޯބިވުމުގެ  ތެރޭގައި ހިމެނޭ ކަމެކެވެ. އެއީ، އެ إِلٰهއަށް ޓަކައި ޢަދާވާތްތެރިވުމުގެ މަތިވެރި ޝިޢާރުގެ ތެރޭގައި ހިމެނޭ ކަމެއް ވެސް މެއެވެ. އަދި އެއީ، އީމާންކަމުގެ އެންމެ ގަދަފަދަ އުޅައްގަނޑެވެ. އަދި ބައެއްގެ ޢީދާއި، އެ ބައެއްގެ އަޅުކަމާއި، އަދި މިނޫންވެސް އެ ބައެއްގެ އާދަކާދައާ އެއްގޮތަށް ތަހުނިޔާކިއުމާއި، މުބާރަކުބާދު ފޮނުވުމާއި، އެ ބަޔަކުދެކެ ލޯބިވުމާއި، އެ ބަޔަކާ ރަޙްމަތްތެރިކަން ޤާއިމުކުރެވުމަށްވުރެން  އީމާންކަމާއި އިސްލާމްކަމާ ވަކީން ބޮޑަށް ދުރުވެވޭނޭ ދެވަނަ އެހެން ގޮތެއް އެބަ އޮތްބާވައެވެ! ނޯންނާނޭކަން ކަށަވަރެވެ. އަދި ހަމަ އެހެންމެ، ކޮންމެ މުސްލިމަކުމެ ދަންނާން ޖެހޭ އަނެއް ކަމަކީ، سُورَةُ الْمُمْتَحِنَةގެ އަށްވަނަ އާޔަތުގައި، اللهُ I އަންގަވައިފައިވާ ވާހަކައަކީ، އެއްގޮތަކަށް ވެސް ބަވަނަވުމުގެ ވާހަކަ ނޫން ކަމެވެ. އަދި ކާފިރުންނާ އެއްގޮތްވެ، އެބައިމީހުންގެ ޢީދުތައް ފާހަގަކުރުމާއި، އެ ޢީދުތަކުގައި ތަހުނިޔާކިޔައި، އެ އުފަލުގައި ބައިވެރިވާ ވާހަކައެއް ވެސް ނޫން ކަމެވެ. އެހެނީ،  އެ އާޔަތުގައި ވަނީ، މުސްލިމުންގެ ދީނާ ހުރެ، އެބައިމީހުންނާ ހަނގުރާމަނުކުރާ އަދި އެބައިމީހުންގެ ގޮވަތިގެދޮރުން އެބައިމީހުން ބޭރުކޮށްނުލާ ކާފިރުންނަށް، ދުނިޔަވީ ކަންކަމުގައި ހެޔޮކޮށްހިތައި އެހީތެރިވެ، އެ ފަދަ ކާފިރުތަކުންނާމެދު ޢަދްލުވެރި ގޮތުގައި، މުޢާމަލާތުކުރުން، اللهُ  I މުސްލިމުންނަށް މަނާނުކުރައްވާ ވާހަކައެވެ. އެއީ، އެ ފަދަ ކާފިރު އަވައްޓެރިއަކު ބަލިވުމުން އެ މީހާއަށް ޒިޔާރަތްކުރުމާއި، މާލީ އެހީއަކަށް ބޭނުންވުމުން އެހީވުމާއި، ދީނީ މުނާސަބަތަކާ ނުލައި ހަދިޔާދިނުން ފަދަ ދުނިޔަވީ ކަންކަމުގައި އެބައިމީހުންނަށް ހެޔޮކޮށްހިތާ ވާހަކައެވެ. އެ ކަމުން އެނގެނީ އިސްލާމްދީނުގެ މަތިވެރިކަމެވެ. ނަމަވެސް، ތިންކައުވަންތަކަމުގެ ޢަޤީދާ ގެންގުޅޭ ނަޞަރާއިން، عِيسَى uއަކީ، اللهُގެ ދަރިކަލަކު ކަމުގައި ބުނެއެވެ. ވީއިރު، عِيسَى u ދުނިޔެއަށް އުފަންކުރެއްވުނު ދުވަސް ކަމުގައި ބުނެ، ‘ކްރިސްމަސް’ ދުވަސް ފާހަގަކުރުމުގެ ގޮތުން، ނަޞާރާއިންކުރާ އެއްވެސް ކަމެއްގައި، އެއްވެސް ސިފައެއްގައި ބައިވެރިވުމާއި ތަހުނިޔާކިއުން ހިމެނެނީ، އަމިއްލަ ޛާތުފުޅައިގެން ފުދިވޮޑިގެންވާ އެއްކައުވަންތަ اللهُ Iއަށް ކުރެވޭ މަލާމާތެއް ފަދަ ކަމަކަށެވެ. ޝައްކެއްނެތެވެ. اللهُ Iއީ، އެ إِلٰهއަށް އެއްވެސް އެއްޗެއް އުފަންވެގެންނުވާ އަދި އެއްވެސް އެއްޗަކަށް، އެ إِلٰهُ އުފަންވެވޮޑިގެންނުވާ، އެ إِلٰهއާ އެއްފަދަވެގެންވާ ހަމަ އެކަކު ވެސް އަދި އެކައްޗެއް ވެސް ނުވާ، إِلٰهއެވެ. ކަން މިހެން ހުރުމާ އެކު، عِيسَى uގެ އުފަން ދުވަސް ކަމުގައި ނަޞާރާއިން ދެކޭ ‘ކްރިސްމަސް’ ދުވަސް ފާހަގަކުރުމާއި އެ ދުވަހުގެ މުނާސަބަތުގައި އެއްބަޔަކު އަނެއް ބަޔަކަށް ތަހުނިޔާކިޔުން ފަދަ ކަންކަންކުރުމަކީ، އެއްކައުވަންތަ ކަމުގެ ޢަޤީދާއާ ފުށުއަރާ ކަންކަމެވެ. ވުމާއެކު، އެ ފަދަ އެއްވެސް ކަމެއް ކޮށްފި ނަމަ، އެ ކަން ހިމެނޭނީ، މަތިވެރިވަންތަ ގަދަކީރިތިވަންތަ، اللهُ I އަށް ކުރެވޭ ޖެއްސުމަކަށެވެ.","[244]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[245]- وَقَدْ حَسَّنَهُ الْأَلْبَانِي فِي الْإِرْوَاءِ حديث: 1269 وَصَحِيحُ الْجَامِعِ: 2831 وَصَحَّحَهُ فِي كِتَابِ جِلْبَابِ الْمَرْأَةِ الْمُسْلِمَةِ:24\r[246]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ"],["(62) އަދި ހަމަކަށަވަރުން، ތިމަން إِلٰهُ، نُوحُ u އާއި، إِبْرَاهِيمُ u  ރަސޫލުކަމައިގެން ފޮނުއްވީމެވެ. އަދި އެ ދެ ރަސޫލުންގެ ދަރިކޮޅުގައި ނަބީކަން ލައްވައި، އެ ދެ ރަސޫލުންގެ ދަރިކޮޅުން ވަޑައިގެންނެވި ރަސޫލުންނަށް، ތިމަން إِلٰهُ  ފޮތްތައް ބާވައިލެއްވީމެވެ. ދަންނާށެވެ! އެ ދެ ރަސޫލުންގެ ދަރިކޮޅުން އައި މީހުންގެ ތެރެއިން އެއް ބަޔަކުވީ، ޙައްޤު ދީން ޤަބޫލުކޮށް، اللهُ Iގެ އަމުރުފުޅުތަކަށް ކިޔަމަންތެރިވެ، ހިދާޔަތުގެ ތެދުމަގަށް ތައުފީޤުލިބުނު ބަޔަކު ކަމުގައެވެ. ނަމަވެސް، އެބައިމީހުންގެ ތެރެއިން ގިނަ މީހުން ވެގެންދިޔައީ، اللهُ Iއަށް ކިޔަމަންވުމުގެ ދާއިރާއިން ބޭރުވެ، ޝަރީޢަތުގެ އިންތައް ފަހަނަޅައިދާ އުރެދުންތެރި ފާސިޤުން ކަމުގައެވެ.[247]","[247]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(72) ދެން، نُوحُ uއާއި، إِبْرَاهِيْمُ uއަށް ފަހުގައި ވެސް، ރަސޫލަކަށް ފަހު ރަސޫލަކު ތިމަން إِلٰهُ  ފޮނުއްވީމެވެ. އަދި އެއިން ކޮންމެ ރަސޫލަކުމެ ފޮނުއްވީ              އެ ރަސޫލެއްގެ އުންމަތަށެވެ. އަދި އެ ހުރިހައި ރަސޫލުންެ ވެސް ފޮނުއްވީ، އެ ރަސޫލުން ގެންނެވި ރިސާލަތުގެ ތެދުކަމުގެ މައްޗަށް ހެކިދެނިވި ފައުޅުވެ ބަޔާންވެގެންވާ މުޢުޖިޒާތްތަކާއި، ބަޔާންވެގެންވާ ޙުއްޖަތްތަކާއި، ހާމަވެގެންވާ ދަލީލުތަކައިގެންނެވެ. އަދި އެ ހުރިހައި ރަސޫލުންނަށް ފަހު، مُحَمَّدٌ r ރަސޫލުކަމައިގެން ފޮނުއްވުމުގެ ކުރީގައި، مَرْيَمُ oގެ ދަރިކަލުން، عِيسَى uއަށް ނަބީކަމާއި ރަސޫލުކަން ދެއްވައި، ތިމަން إِلٰهُ، އެ ރަސޫލާ ފޮނުއްވީމެވެ. އަދި އެ ރަސޫލާއަށް، ތިމަން إِلٰهُ އިންޖީލު ދެއްވީމެވެ. އަދި އެ ރަސޫލާއާ ތަބާވެ، އިންޖީލުގައިވާ ގޮތަށް ޢަމަލުކޮށް އުޅުނު މީހުންގެ ހިތުގައި އޯގާވެރިކަމާއި މަޑުމައިތިރިކަން ލެއްވީމެވެ. ވުމާއެކު، އެބައިމީހުންވީ އެއް ބަޔަކު އަނެއް ބަޔަކުދެކެ ލޯބިވާ، އޯގާވެރި އެކުވެރި ބަޔަކު ކަމުގައި ވެސް މެއެވެ. އަދި އަޅުކަންކުރުމުގައި ހައްދުފަހަނަޅައި ގޮސް، ތިމަން إِلٰهُ ހުއްދަކުރެއްވި ބައެއް ކަންތައްތަކުން ދުރުވެ، އަންހެނުންނާ ކާވެނިކުރުމުން އެއްކިބާވެ، ދުނިޔެއަޅައިފައި އަޅުކަމުގެ ނަމުގައި ތިބުމަކީ، ދީނުގެ ތެރެއަށް އެބައިމީހުން އަމިއްލައަށް ވެއްދި ބިދުޢަތަކެކެވެ. އެ ކަންތައްތައް އެ ގޮތަށް ކުރުމަކީ، ތިމަން إِلٰهُ އެބައިމީހުންނަށް އަމުރުކުރެއްވި ގޮތެއް ނޫނެވެ. އެހެނެއްކަމަކު، އެ ކަންތައްތައް އެ ގޮތަށް ކުރާން އެބައިމީހުން ފެށީ، ތިމަން إِلٰهُގެ ރުހިވޮޑިގަތުން އެދިގެންނެވެ. ދަންނާށެވެ! އެބައިމީހުންގެ ކިބައިން، ތިމަން إِلٰهُ އެދިވޮޑިގަތީ، ތިމަން إِلٰهُ އެންގެވި ގޮތުގެ މަތީން، ތިމަން إِلٰهُގެ ދީނަށް އުޅެ، ތިމަން إِلٰهُ ރުހިވޮޑިގަންނަވާ މަގުން ހިނގުމަށެވެ. ނަމަވެސް، އެބައިމީހުންގެ ތެރެއިން ގިނަ މީހުން، ތިމަން إِلٰهُގެ ދީނާ ޚިލާފުވެ އެ ދީން ބަދަލުކުޅައެވެ. ވީމާ، ނަޞާރާއިންގެ ތެރެއިން، ތިމަން اللهއަށް އީމާންވެ، ތިމަން إِلٰهُ ފޮނުއްވި ރަސޫލުން ގެންނެވި ރިސާލަތު ތެދުކޮށް، عِيسَى uއާ ތަބާވެ، ސީދާމަގުގައި ސާބިތުވެތިބި މީހުންނަށް، އެބައިމީހުންގެ ޢަމަލާ އެކަށޭނަ ގޮތުން، ތިމަން إِلٰهُ ހެޔޮ ޖަޒާ ދެއްވީމެވެ. އަދި އެބައިމީހުންގެ ތެރެއިން ގިނަ މީހުންނީ، اللهُ  Iއަށް އުރެދި، އެ إِلٰهއަށް ކިޔަމަންވުމުގެ ދާއިރާއިން ބޭރުވެ، އެ إِلٰهُގެ ރަސޫލާ مُحَمَّدٌ rގެ ރިސާލަތު ދޮގުކުރާ ފާސިޤުންނެވެ. [248] ދަންނާށެވެ! ނަޞާރާއިންގެ ތެރެއިން ހެޔޮ ޖަޒާ ލިބޭނޭ މީހުންނަކީ، اللهُ Iއަށް އީމާންވެ، އެ إِلٰهُ ފޮނުއްވި ރަސޫލުން ގެންނެވި ރިސާލަތު ތެދުކޮށް، عِيسَى uއާ ތަބާވި މީހުންނެވެ. އަދި ނަޞާރާއިންގެ ތެރެއިން، مُحَمَّدٌ r ރަސޫލުކަމައިގެން ފޮނުއްވުމުން، އެ ރަސޫލާގެ ރަސޫލުކަން ވެސް ޤަބޫލުކޮށް، އެ ރަސޫލާއާ ތަބާވި މީހުންނެވެ. އަދި ދަންނާށެވެ! ނަޞާރާއިންގެ ތެރޭގައި އޮތް ކަހަލަ ރަހްބާނިއްޔަވަންތަކަމެއް އަހުރެމެންގެ އިސްލާމް ދީނުގައެއް ނުވެއެވެ. އެހެނީ، އިސްލާމް ދީނުގައި އޮތް ރަހްބާނިއްޔަވަންތަކަމަކީ، اللهُ Iގެ މަގުގައި ޖިހާދުކުރުމެވެ. اللهُ ރުއްސުންލެއްވި،   أَبُو ذَرٍّ الْغِفَارِي  hގެ އަރިހުން ރިވާވެގެން އައިސްފައި ވެއެވެ. أَبُو ذَرّ h ވިދާޅުވިއެވެ. އެއްދުވަހަކު އަހުރެން މިސްކިތަށް ވަންއިރު، رَسُولُ اللهِ  r  ގިނިކަންޏާ އިށީދެވަޑައިގެން އިންނެވިއެވެ. ފަހެ އެ ވަގުތު އަހުރެން ދެންނެވީމެވެ. އޭ اللهُ Iގެ ރަސޫލާއެވެ! ކޮންމެވެސް ނަސޭހަތުގެ ބަސްފުޅެއް އަޅުގަނޑަށް ވިދާޅުވެދެއްވާށެވެ! ދެން ކައު އިތުރު ރަސޫލާ ޙަދީޘުކުރެއްވިއެވެ. ތިމަން ރަސޫލާ ތިބާއަށް މި ވަޞިއްޔަތްކުރައްވަނީ، اللهُ Iއަށް ބިރުވެތިވެ އުޅުއްވުން މަތީ ދެމިހުންނެވުމަށެވެ. ފަހެ ހުރިހައި ހެޔޮ ކަމެއްގެ ބޮލަކީ އެއީއެވެ. އެހެނީ، ހުރިހައި ހެޔޮ ކަމެއްގެ މައިގަނޑު އަޞްލަކީ އެއީއެވެ. ވީމާ، ހުރިހައި ހެޔޮ ކަމެއް ވެސް ޞައްޙަވާނީ، اللهُ Iއަށް ބިރުވެތިވެވިގެންނެވެ. އަހުރެން ދެންވީމެވެ. އޭ اللهُ  Iގެ ރަސޫލާއެވެ! އަދި ވެސް އިތުރަށް ނަސޭހަތެއްދެއްވާށެވެ! ޙަދީޘުކުރެއްވިއެވެ. ކީރިތި ޤުރްއާން ކިޔަވައި، اللهُ  ހަނދުމަކުރުން މަތީ ދެމިހުންނަވާށެވެ! އެހެނީ، އުޑުގައި ތިބާއަށް ޓަކައި ރައްކައުކުރެވޭ އެއްޗަކީ އެއީއެވެ. އަދި ތިބާއަށް ޓަކައި ބިމުގައިވާ ނޫރަކީ ވެސް އެއީއެވެ. އަހުރެން ދެންވީމެވެ. އޭ اللهُ Iގެ ރަސޫލާއެވެ! އަދި ވެސް އިތުރުކޮށްދެއްވާށެވެ! ޙަދީޘުކުރެއްވިއެވެ. ގިނަގިނައިން ހީސަމާސާކޮށް އުޅުއްވުމުން ތިބާ ދުރުވެ ރައްކައުތެރިވެވަޑައިގަންނަވާށެވެ! އެހެނީ، ގިނަގިނައިން ހީސަމާސާކޮށް އުޅުމަކީ، ހިތް މަރުވެ، މޫނުގެ ނޫރާއި އުޖާލާކަން ގެއްލޭ ކަމެކެވެ. އަހުރެން ދެންވީމެވެ. އޭ اللهُ Iގެ ރަސޫލާއެވެ! އަދި ވެސް އިތުރުކޮށްދެއްވާށެވެ! ޙަދީޘުކުރެއްވިއެވެ. ތިބާގެ ނަފްސުގެ މައްޗަށް ޖިހާދުކުރެއްވުން ލާޒިމުކުރައްވާށެވެ! އެހެނީ، ތިމަން ރަސޫލާގެ އުންމަތުގެ މީހުންނަށް ޓަކައި އޮތް ރަހްބާނިއްޔަވަންތަކަމަކީ، اللهُ Iގެ މަގުގައި ޖިހާދުކުރުމެވެ. އަހުރެން ދެންވީމެވެ. އޭ اللهُ Iގެ ރަސޫލާއެވެ! އަދި ވެސް އިތުރުކޮށްދެއްވާށެވެ! ޙަދީޘުކުރެއްވިއެވެ. ފަޤީރުންނާއި މިސްކީނުންނަށް ލޯބި ބަހައްޓަވާާށެވެ. އަދި އެބައިމީހުން ތިބޭ ތަންތާނގައި އެބައިމީހުންނާ އެކު މަޖިލިސްކުރައްވާށެވެ! އަހުރެން ދެންވީމެވެ. އޭ اللهُ Iގެ ރަސޫލާއެވެ! އަދި ވެސް އިތުރުކޮށްދެއްވާށެވެ! ޙަދީޘުކުރެއްވިއެވެ. ތިބާއަށްވުރެން ދެރަ ނިކަމެތީން އުޅޭ ޙާލާމެދު ވިސްނަވައި، ދުނިޔަވީ ކަންތައްތަކުގައި އެބައިމީހުންގެ އުޅުމަށް ބައްލަވާށެވެ! އަދި ތިބާއަށްވުރެން އަތްމަތި ތަނަވަސް މީހުންނާއި ތިބާއަށްވުރެން މާތް މީހުންގެ އުޅުމަށް ނުބައްލަވާށެވެ! އެހެނީ، އެއީ، اللهُ Iގެ ނިޢުމަތަށް ޝުކްރުނުކޮށް، ޝަކްވާކުރުމުގެ ސުންޕާކަމުން ސަލާމަތްވުން ގާތް ގޮތެވެ. އަހުރެން ދެންވީމެވެ. އޭ اللهُ Iގެ ރަސޫލާއެވެ! އަދި ވެސް އިތުރުކޮށްދެއްވާށެވެ! ޙަދީޘުކުރެއްވިއެވެ. ކިތަންމެ ހިތިވި ކަމުގައި ވިއަސް، ޙައްޤު ތެދު ބަހެއް މެނުވީ ވިދާޅުނުވާށެވެ!] [249]","[248]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[249]- صَحِيح التَّرْغِيبِ وَالتَّرْهِيب: 2233 ، 2869"],["(82) އޭ اللهُ Iގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާ مُحَمَّدٌ r ގެންނެވި ރިސާލަތު ޤަބޫލުކޮށް، އެ ރަސޫލާއާ ތަބާވި މުއުމިނުންނޭވެ! اللهُ Iގެ އަމުރުފުޅުތަކަށް ކިޔަމަންތެރިވެ، އެ إِلٰهُ ނަހީކުރެއްވި ކަންތައްތަކުން ދުރުވެގަންނާށެވެ! އަދި، އެ إِلٰهއަށް އުރެދި ނުކިޔަމަންތެރިވެއްޖެ ނަމަ، ތިޔަބައިމީހުންނަށް، އެ إِلٰهُ ދެއްވާނޭ ޢުޤޫބާތާއި ޢަޛާބަށް ތިޔަބައިމީހުން ބިރުވެތިވާށެވެ! އަދި، އެ إِلٰهُގެ ރަސޫލާ مُحَمَّدٌ rގެ ރަސޫލުކަން ތެދުކޮށް ޤަބޫލުކޮށް، އެ ރަސޫލާއާ ތަބާވާށެވެ! އެ ގޮތަށް ތިޔަބައިމީހުން ކަންތައްކޮށްފި ނަމަ، اللهُ I ތިޔަބައިމީހުންނަށް ދެ ގުނައަށް ދަރުމަދެއްވާނެތެވެ. އެއީ، مُحَمَّدٌ rގެ ރަސޫލުކަން ތެދުކޮށް ޤަބޫލުކުރިކަމަށް ޓަކައި ދެއްވާ ދަރުމައާއި، ކުރީގެ ރަސޫލުންގެ ރަސޫލުކަން ޤަބޫލުކުރިކަމަށް ޓަކައި، ދެއްވާ ދަރުމައެވެ. އަދި ދުނިޔޭގައި އުޅޭއިރު، ތެދުމަގުގައި ސާބިތުވެ، އެ ނޫރެއްގެ އަލީގައި ކުރިއަށްދެވޭ ފަދަ ނޫރެއް، އެ إِلٰهُ  ތިޔަބައިމީހުންނަށް ޓަކައި ލައްވާނެތެވެ. އެއީ، ކީރިތި ޤުރްއާނެވެ. އަދި ތިޔަބައިމީހުންނަށް ކުރެވިފައިވާ ފާފަތަކާމެދު ސުވާލުނުކުރައްވައި، ތިޔަބައިމީހުންނަށް ކުރެވިފައިވާ ފާފަތައް ފުއްސަވައިދެއްވާނެތެވެ. ދަންނާށެވެ! اللهُ Iއީ، އެ إِلٰهُގެ އެއްކައުވަންތަކަން ތެދުކޮށް، އެ إِلٰهُގެ ރަސޫލާ مُحَمَّدٌ r ގެންނެވި ރިސާލަތު ޤަބޫލުކޮށް، އެ ރަސޫލާއާ ތަބާވާ އަޅުތަކުންނަށް ކުރެވޭ ފާފަތައް ގިނަގިނައިން ފުއްސަވާ ރަޙީމުވަންތަ إِلٰهއެވެ.[250] މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނު ސަބަބާ ބެހޭގޮތުން ރިވާވެގެން ވެއެވެ. ފަހެ، (أُوْلَئِكَ يُؤْتَوْنَ أَجْرَهُمْ مَرَّتَينِ بمَا صَبَرُوا )      [251]  މި އާޔަތް ބާވައިލައްވައި، ފޮތުގެ އަހްލުވެރީންގެ ތެރެއިން އެ ބައެއްގެ ގާތަށް ފޮނުއްވުނު ރަސޫލެއްގެ ރަސޫލުކަމަށާއި، ފަހު ޒަމާނުގައި ފޮނުއްވޭ ރަސޫލާގެ ރަސޫލުކަމަށް އީމާންވެއްޖެ ބަޔަކަށް ދެ އަޖުރު ދެއްވާނޭ ކަން އެންގެވުމުން، ޔަހޫދީންނާއި ނަޞާރާއިން މުސްލިމުންގެ މައްޗަށް ފަޚްރުވެރިވިއެވެ. ދެން، مُحَمَّدٌ rގެ އަޞްޙާބުން އެ ކަމާމެދު ދެރަފުޅުވުމުން މި އާޔަތް ބާވައިލައްވައި، އެ ރަސޫލާގެ އުންމަތުގެ މުއުމިނުންނަށް ވެސް، ދެ އަޖުރު ދެއްވާނޭ ކަން މި އާޔަތުގައި އެންގެވިއެވެ. [252]","[250]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة الْمُخْتَصَرُ فِي التَّفْسِير منْ مَرْكَزِتَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[251]- سُورَةُ الْقَصَصِ: 54\r[252]- اَلْكَشْفُ وَالْبَيَانُ عَنْ تَفْسِيرِ الْقُرْآنِ لِلْإِمَامِ أَبِي إِسْحَاقَ الثَّعْلَبِي"],["(92) އޭ اللهُ Iގެ އެއްކައުވަންތަކަން ތެދުކޮށް، އެ إِلٰهُގެ ރަސޫލާ مُحَمَّدٌ  r  ގެންނެވި ރިސާލަތު ޤަބޫލުކޮށް، އެ ރަސޫލާއާ ތަބާވި މުއުމިނުންނޭވެ! ތިމަން إِلٰهُގެ ދީލަތިވަންތަކަމުގެ ބޮޑުކަމުން މުއުމިނުންނަށް ދެއްވުމަށް ޓަކައި، ތިމަން إِلٰهُ ތައްޔާރުކުރައްވައިފައިވާ ގިނަގުނަ ދަރުމައާއި ޘަވާބުގެ ވާހަކަ އިސްވެދިޔަ އާޔަތްތަކުގައި، ތިމަން إِلٰهُ ވަނީ ބަޔާންކުރައްވައިފައެވެ. އެ ވާހަކަތައް އެ ގޮތަށް ބަޔާންކުރެއްވީ، اللهُ Iގެ ފަޟްލުވަންތަކަމުގެ ތެރެއިން އެއްވެސް ކަމަކީ، ޔަހޫދީންނާއި ނަޞާރާއިން ބޭނުން މީހަކަށްދީ، ބޭނުން މީހަކަށްނުދީ ހެދުމަށް ޓަކައި، އެ ދެބައިމީހުންގެ ބާރުގެ ދަށަށް ދޫކޮށްލެވިފައިވާ ކަމެއް ނޫން ކަން އެ ދެބައިމީހުންނަށް އަންގަވައިދެއްވުމަށެވެ. އަދި ހަމަކަށަވަރުން، އެ ވާހަކަތައް އެ ގޮތަށް ބަޔާންކުރެއްވީ، އެ إِلٰهُގެ އަޅުތަކުންގެ ތެރެއިން، އެ إِلٰهُ އެދިވޮޑިގަތް މީހަކަށް، އެ إِلٰهُގެ ފަޟްލުވަންތަކަމުން ދެއްވާ ކަމާއި، ހުރިހައި ކަމެއް މެ ވަނީ، ހަމައެކަނި އެ إِلٰهُގެ އަތްޕުޅުގައި، އެ إِلٰهُގެ މިލްކުވެރިކަމާއި ބާރުގެ ދަށުގައި ކަން، ޔަހޫދީންނާއި ނަޞާރާއިންނަށް އަންގަވައިދެއްވުމަށެވެ. ދަންނާށެވެ! اللهُ Iއީ، ބޮޑުވެގެންވާ ފަޟްލުވަންތަކަމާއި ދީލަތިވަންތަކަމުގެ ވެރި إِلٰهއެވެ. ވުމާއެކު، އެ إِلٰهُގެ އަޅުތަކުންގެ ތެރެއިން، އެ إِلٰهُ ޚާއްޞަކުރެއްވި ބަޔަކަށް، އެ إِلٰهُގެ ފަޟްލުވަންތަކަމުން، އެ إِلٰهُ ދެއްވަތެވެ.[253] ދަންނާށެވެ! ޔަހޫދީންނާއި ނަޞާރާއިން ހީކުރާ ގޮތުގައި އެބައިމީހުން ފިޔަވައި އެހެން އެއްވެސް ބަޔަކު ސުވަރުގެ ނުވަންނާނެތެވެ. ވުމާއެކު، އެބައިމީހުންގެ އެ ހީއަކީ ބާޠިލު ހީއެއް ކަން، މި އާޔަތުގައި، اللهُ I އަންގަވައިފައި ވެއެވެ.[254] ފަހެ، اللهُ I ދެއްވި ވާގިފުޅުން، ކީރިތި ޤުރްއާނުގެ ހަތާވީސް ވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ I ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް  މިންވަރު ކޮށްދެއްވުން ވެސް މެއެވެ.","[253]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[254]- تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["سُوْرَةُ الْمُجَادَلَةއަކީ، މަދަނީ ސޫރަތެކެވެ. މި ސޫރަތުގައި ވަނީ (22) ބާވީސް އާޔަތެވެ. އެއީ (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (58) ފަންސާސް އަށްވަނަ ސޫރަތެވެ. މި ސޫރަތަށް سُوْرَةُ الْمُجَادَلَة މި ނަން ކިއުނީ، خَوْلَة بِنْتِ ثَعْلَبَة ގެ ފިރިކަލުން أَوْسُ بْنِ الصَّامِت އާ ބެހޭ ގޮތުން އެ ކަމަނާ ކުރެއްވި ޝަކުވާގެ ވާހަކައިން މި ސޫރަތް ފައްޓަވައިފައިވާތީއެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. މި ސޫރަތް ބާވައިލެއްވުނީ، سُورَةُ المْنُاَفِقُونއަށް ފަހުގައެވެ. މި ސޫރަތް ފައްޓަވައިފައި ވަނީ، ތާކީދުގެ ލަފްޒެއްކަމުގައިވާ “قَدْ] މި ލަފްޒުންނެވެ. އަދި “قَدْ ‏سَمِعَ]ގެ ނަމުންނާއި، “الظِّهَارُ‏‏]ގެ ނަމުން ވެސް މި ސޫރަތަށް ނަންދެވިފައި ވެއެވެ. އަދި މި ސޫރަތުގެ ހުރިހައި އާޔަތެއްގައި ޖަލާލަތުގެ އިސްމުފުޅު އައިސްފައި ވެއެވެ. ޖަލާލަތުގެ އިސްމުފުޅަކީ “اللهُ] މިއެވެ.[1] މި ސޫރަތުގެ ކުރީކޮޅުގައި، اللهُ  ބަޔާންކުރައްވައިފައި ވަނީ، މުޖްތަމަޢުގައި ހުންނަ ބައެއް އިޖްތިމާޢީ ބަލިތަކާއި އެ ބަލިތައް ރަނގަޅުކުރެވޭނޭ ގޮތެވެ. އަދި، އިސްލާމީ މުޖްތަމަޢަށް ދިމާވާ އެކިއެކި އުނދަގޫ މައްސަލަތައް ޙައްލުކުރުމަށް ޓަކައި، اللهُ  ކަނޑައަޅުއްވައިފައިވާ ޝަރްޢީ ޙުކުމްތަކާއި، އިސްލާމީ ރިވެތި އަދަބުތަކެވެ. ދެން އެއަށްފަހު، މި ސޫރަތުގައި ބަޔާންކުރައްވައިފައި ވަނީ، اللهُ އާއި، އެ إِلٰهُގެ ރަސޫލާއާ ދެކޮޅުހަދާ ކޮންމެ ބަޔަކީ، އިސްލާމް ދީނުގެ ޢަދާވާތްތެރީން ކަމުގައެވެ. ވުމާއެކު، اللهُ އާއި، އެ إِلٰهُގެ ރަސޫލާގެ އަދާވާތްތެރީންނާ ގުޅުން ބެހެއްޓުމުގައި، މުސްލިމުން ތަބާވާންޖެހޭ އުޞޫލުތަކާއި ޤަވާޢިދުތައް ވެސް، މި ސޫރަތުގައި ބަޔާންކުރައްވައިފައި ވެއެވެ.[2]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\nﱡ1ﭐ) ހަމަކަށަވަރުން، خَوْلَة بِنْتِ ثَعْلَبَة ގެ ފިރިކަލުން أَوْسُ بْنِ الصَّامِت ، އެ ކަމަނާ ޡިހާރުކުރެއްވުމުން، އިބަ ރަސޫލާގެ އަރިހުގައި އެ ވާހަކަ ދަންނަވައި، އެ ކަމާމެދު، اللهُ ގެ ޙަޟްރަތުގައި ޝަކްވާދަންނަވައި، އެ ކަމަނާ ދެއްކެވި ވާހަކަތައް، اللهُ  އައްސަވައިވޮޑިގެންފިއެވެ. އަދި، އިބަ ރަސޫލާ އެ ކަމަނާއާ ދައްކަވަމުން ގެންދެވި ވާހަކަފުޅާއި، އެ ކަމަނާގެ ވާހަކަފުޅު ވެސް، اللهُ  އައްސަވައިވޮޑިގަންނަވަތެވެ. ހަމަކަށަވަރުން، اللهُ އީ، މޮޅަށް އައްސަވައިވޮޑިގެންވާ މޮޅަށް ބައްލަވައިވޮޑިގެންވާ إِلٰهއެވެ. މި އާޔަތް ބާވައިލެއްވުނު ސަބަބު: عَائِشَة  ވިދާޅުވިއެވެ. “އެ إِلٰهُގެ އައްސަވައިވޮޑިގަތުން، އެންމެހައި ތަކެތީގެ މައްޗަށް، ތަނަވަސްވެވޮޑިގެންވާ إِلٰهُގެ ބަރަކާތްވަންތަކަމުގެ ބޮޑުކަމާއެވެ! އެހެނީ، خَوْلَة بِنْتِ ثَعْلَبَة ގެ ފިރިކަލުންނާ ބެހޭ ގޮތުން، ކީރިތި ރަސޫލާގެ އަރިހުގައި އެ ކަމަނާ ކުރައްވަމުން ގެންދެވި ޝަކްވާގެ ބައެއް ވާހަކަފުޅުތަކުގެ އަޑު، ތިމަން ކަމަނާ އެއްސެވީމެވެ. ނަމަވެސް، އަނެއްބައި ވާހަކަފުޅުތައް، ތިމަން ކަމަނާއަކަށް އިވިވަޑައެއް ނުގަންނަވައެވެ. އެ ކަމަނާގެ ފިރިކަލުން، އެ ކަމަނާއާމެދު ކަންތައްކުރެއްވި ގޮތުގެ ވާހަކަތައް ދަންނަވައި ޝަކްވާކުރައްވަމުން، رَسُولُ اللهِ ގެ އަރިހުގައި އެ ކަމަނާ ދެންނެވިއެވެ. އޭ اللهُގެ ރަސޫލާއެވެ! އޭނާ ވަނީ އަޅުގަނޑުގެ ޒުވާން ދުވަސްވަރު އަޅުގަނޑުގެ ކިބައިން އުފައުޙާޞިލުކޮށްފައެވެ. އަދި އަޅުގަނޑުގެ ބަނޑުން ގިނަ ދަރީންތަކެއް ވެސް ވަނީ، އޭނާއަށް ލިބިފައެވެ. މިއަދު އަޅުގަނޑު މުސްކުޅިވެ ދަރިމައިނުވާ ޢުމުރަށް ގޮސްފައިވަނިކޮށް، އަޅުގަނޑު އޭނާގެ މަންމައާ އެއްފަދަކޮށް ޡިހާރުކޮށްފިއެވެ. އޭ މަތިވެރިވަންތަ اللهއެވެ! އެ ކަމުގެ ޝަކްވާ، އިބަ إِلٰهގެ ޙަޟްރަތުގައި މި އަޅާ ދަންނަވަމެވެ. عَائِشَة  ވިދާޅުވިއެވެ. ﱡقَدْ سَمِعَ اللهُ قَوْلَ الَّتِي تُجَادِلُكَ فِي زَوْجِهَا) މި ސޫރަތުގައިވާ ޡިހާރުގެ އާޔަތްތަކައިގެން، جِبْرِيلُ  ވަޑައިގެންފުމަށް ދާނދެން، މެދުކެނޑުމެއް ނެތި އެ ކަމަނާގެ ޝަކްވާތައް އެ ކަމަނާ ކުރިއަށް ގެންދެވިއެވެ.][3] ދަންނާށެވެ! އެ ކަމަނާގެ ފިރިކަލުން أَوْسُ بْنِ الصَّامِت އަކީ، އަންޞާރުންގެ ތެރޭގައި ހިމެނިވަޑައިގެންނެވި ޞަޙާބީއެކެވެ.[4]","[1]- مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر\n[2]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي\n[3]- سُنَنُ الْإمَام ابْنِ ماجَه رَقَمُ الْحَدِيثِ: 2063\n[4]- زُبْدَةُ التَّفْسِيرُ لِلدُّكْتُورِ مُحَمَّد بنِ سُلَيْمَان الْأَشْقَر"],["ﱡ2) ތިޔަބައިމީހުންގެ ތެރެއިން ބަޔަކު، އެބައިމީހުންގެ އަނބީން ޡިހާރުކޮށް އެބައިމީހުންގެ މައިންނާ އެއްފަދަކުރި ކަމުގައި ވިއަސް، އެ އަނބީންނަކީ އެބައިމީހުންގެ މައިން ކަމުގައެއް ނުވާނެތެވެ. ދަންނާށެވެ! އެބައިމީހުންގެ މައިންނަކީ، އެ އަންހެނުންގެ ބަނޑުން އެބައިމީހުން އުފަންވީ އަންހެނުންނެވެ. އަދި ހަމަކަށަވަރުން، ތިމާގެ މަންމަ ނުވަތަ ތިމާއާ ކާވެނި ހެޔޮނުވާ އަންހެނަކާ ތިމާގެ އަނބިމީހާ އެއްފަދަކޮށް ޡިހާރުކުރުމަކީ، އިސްލާމީ ޝަރީޢަތް ހުއްދަނުކުރާ، ނުހަނު ނުބައިކަން ބޮޑު ހަޑިހުތުރު ކަމެކެވެ. އަދި އެ ފަދަ ބަހެއް ބުނާ ކޮންމެ މީހަކުމެ، އެ ހަދަނީ ކަނޑައެޅިގެންހުރި، ބުހްތާން ދޮގެއް ވެސް މެއެވެ. އަދި ހަމަކަށަވަރުން، اللهُ އީ، ތައުބާވާ އަޅުތަކުންނަށް ގިނަގިނައިން ޢަފޫކުރައްވާ އަދި ގިނަގިނައިން ފާފަފުއްސަވާ إِلٰهُ ކަން ކަށަވަރެވެ. ދަންނާށެވެ! ޡިހާރުކުރުމަކީ، ފިރިއަކު އޭނާގެ އަނބިމީހާއާ މުޚާޠަބުކޮށް “ ކަނބުލޭގެ އަހުރެންގެ މަންމައާ އެއްފަދައެވެ. ނުވަތަ އަހުރެންނާ ކާވެނި ހެޔޮނުވާ މިވެނި އަންހެނަކާ ކަނބުލޭގެ އެއްފަދައެވެ.‏‏] މި ފަދައިން ބުނުމެވެ. އަދި ފިރިއަކު އޭނާގެ އަނބިމީހާއާ ދިމާއަށް އެ ފަދަ ބަހެއް ބުނެފި ނަމަ، އޭނާ އެ ކުރީ ޡިހާރުކަމާމެދު، ޢިލްމުވެރީންގެ މެދުގައި، އެއްވެސް ޚިލާފެއްނެތެވެ. އެހެނީ، ފިރިއަކު އޭނާގެ އަނބިމީހާއާ މުޚާޠަބުކޮށް، ކަނބުލޭގެ އަހުރެންގެ މާންމައާ އެއްފަދައެވެ މި ފަދައިން ބުނެފި ނަމަ، އެއީ، އެހެން ބުނި މީހާގެ މަންމައަށް ރައްދުކުރެވޭ ނުހަނު ބޮޑު އިހާނާތްތެރި ބަހެކެވެ. ހަމަ އެ ފަދައިންމެ، ފިރިއަކު އޭނާގެ އަނބިމީހާއާ މުޚާޠަބުކޮށް، އަހުރެންނާ ކާވެނި ހެޔޮނުވާ މިވެނި އަންހެނަކާ ކަނބުލޭގެ އެއްފަދައެވެ. ބަޔާންވެދިޔަފަދަ ބަހެއް ބުނެފި ނަމަ، އެއީ ވެސް، އޭނާއާ ކާވެނި ހެޔޮނުވާ އެ އަންހެންމީހާއަށް ރައްދުކުރެވޭ ނުހަނު ބޮޑު އިހާނާތްތެރި ބަހެކެވެ. އަދި ތިމާމެންގެ އަނބީން ތިމާމެންގެ މައިންނާ ނުވަތަ ތިމާމެންނާ ކާވެނި ހެޔޮނުވާ އެހެން އަންހެނުންނާ އެއްފަދަކޮށް ޡިހާރުކުރާ މީހުންގެ ނުބައިކަން ވެސް، މި އާޔަތުން ރަނގަޅަށް އެނގި ސާބިތުވެއެވެ. އެހެންކަމުން، މުސްލިމަކު، އޭނާގެ އަނބިމީހާ އޭނާގެ މަންމައާ ނުވަތަ އޭނާއާ ކާވެނި ހެޔޮނުވާ އެއްވެސް އަންހެނަކާ އެއްފަދަކޮށް ޘިހާރުކޮށްފި ނަމަ، އެ ކަމުން ސަލާމަތްވުމަށް ޓަކައި، اللهُ  ޝަރްޢުކުރައްވައިފައި ވަނީ، ޡިހާރުގެ ކައްފާރާ ދިނުމެވެ.",""],["(3) އަދި އެބައިމީހުންގެ އަނބީން ޡިހާރުކުރުމުގެ ގޮތުން އެބައިމީހުން އެ ބުނި ބަސް އަނބުރާ ރުޖޫޢަކޮށް، އެ ކަނބަލުންނާ އެއްދާންކުރުމަށް ގަސްތުކުރާ މީހުން ދަންނާށެވެ! ފަހެ، އެބައިމީހުންގެ މައްޗަށް ވާޖިބުވެގެން ވަނީ، ޡިހާރުކުރި އަނބީންނާ އެއްދާންކުރުމުގެ ކުރީގައި، ކައްފާރާދިނުމަށް ނިޔަތްގަނެ، މުސްލިމު އަޅަކު މިނިވަންކުރުމެވެ. އެ ގޮތަށް ކައްފާރާދޭން އެބައިމީހުންނަށް ޖެހެނީ، ޡިހާރުގެ ބަސް ބުނެ އެބައިމީހުންގެ އަނބީން ޡިހާރުކުރި ކަމަށް ޓަކައެވެ. ދަންނާށެވެ! ކައްފާރާދީފައި މެނުވީ، ޡިހާރުކުރި މީހާއަށް އޭނާގެ އަނބިމީހާއާ އެއްދާންކުރުން، އިސްލާމީ ޝަރީޢަތުގައި ހުއްދަވެގެނެއް ނުވެއެވެ. އިސްވެ ބަޔާންވެދިޔައީ، އެއްވެސް މުސްލިމަކު އޭނާއާ ކައިވެނި ހެޔޮނުވާ އަންހެނަކާ އޭނާގެ އަނބިމީހާ އެއްފަދަކޮށް ޡިހާރުކޮށްފި ނަމަ، ކަންތައް ކުރުމަށް ތިޔަ މުސްލިމުންނަށް އަމުރުކުރެއްވިގެންވާ ގޮތެވެ. އެ ގޮތަށް އަމުރުކުރައްވައި، اللهُ  ތިޔަބައިމީހުންނަށް އިރްޝާދުދެއްވީ ޡިހާރުކުރުމުގެ ފާފައިން ތިޔަބައިމީހުން ސަލާމަތްކުރައްވައި ދުރުކުރެއްވުމަށް ޓަކައެވެ. އަދި، اللهُ އީ، ތިޔަބައިމީހުންކުރާ ޢަމަލުތައް މޮޅަށް ދެނެވޮޑިގެންވާ إِلٰهއެވެ. ވީމާ، އެ ޢަމަލުތަކާ އެކަށޭނަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.",""],["(4) ފަހެ، ކުރީގެ އާޔަތުގައި ބަޔާންވެދިޔަ ފަދައިން، އަޅަކު މިނިވަންކުރުމަށް ޓަކައި، ތިމާގެ މިލްކުގައި އަޅަކު ނެތުމުގެ ސަބަބުން، ނުވަތަ އަޅަކު ގަނެވޭފަދަ ތަނަވަސްކަން ނެތުމުގެ ސަބަބުން، ނުވަތަ ގަންނާނޭ އަޅަކު ނުލިބުމުގެ ސަބަބުން، އަޅަކު މިނިވަންކުރެވޭނޭ ގޮތް މެދުވެރިނުވި މީހާގެ މައްޗަށް ވާޖިބުވެގެން ވަނީ، ވިދިވިދިގެން ދެ މަސް ދުވަހު ރޯދަ ހިފުމެވެ. ދަންނާށެވެ! ވިދިވިދިގެން ދެ މަސް ދުވަހު ރޯދަ ހިފުމުގައި، ޝަރްޢީ ޢުޛްރެއް ނެތި ރޯދަހިފުން އެންމެ ދުވަހަކަށް ނަމަވެސް މެދުކަނޑައިލައިފި ނަމަ، އަނެއްކާ ވެސް ވިދިވިދިގެން ދެ މަސް ދުވަހު ރޯދަ ހިފުން ވާޖިބުވާނެއެވެ. އަދި އެ ގޮތަށް ދެ މަސް ދުވަހު ރޯދަހިފައި ނިމުމުގެ ކުރީން، ރޭގަނޑު ނުވަތަ ދުވާލު ވިއަސް، އަނބިމީހާއާ ގަސްތުގައި އެއްދާންކޮށްފި ނަމަ، އަނެއްކާ ވެސް ވިދިވިދިގެން ދެ މަސް ދުވަހު ރޯދަ ހިފުން ވާޖިބުވާނެއެވެ. ފަހެ، ޡިހާރުގެ ކައްފާރާ ދިނުމުގައި ވިދިވިދިގެން ދެ މަސް ދުވަހު ރޯދަ ހިފުމަށް ނުކުޅެދިއްޖެ މީހާގެ މައްޗަށް ވާޖިބުވެގެން ވަނީ، އޭނާ ޡިހާރުކުރި އަނބިމީހާއާ އެއްދާންކުރުމުގެ ކުރީގައި ފަސްދޮޅަސް މިސްކީނުންނަށް ކާންދިނުމެވެ. އެއީ، ކޮންމެ މިސްކީނަކަށް ޞާއެއްގެ ދެބައިކުޅަ އެއްބައެވެ. އެ މިންވަރު ނެރޭނީ ގޮދަނުން ނުވަތަ ކަދުރުން ނުވަތަ ހަނޑުލުން ނުވަތަ އެ ފަދަ އެހެން އެއްޗަކުންނެވެ. އަދި ހަމަ އެހެންމެ، ކައްކައި ތައްޔާރުކުރެވިފައިވާ ކާނާއަކުން، ފަސްދޮޅަސް މިސްކީނުންނަށް ބަނޑުފުރޭ ވަރަށް ކާންދިނުމުން ވެސް ކައްފާރާ ދެވުނީއެވެ. އަދި މީހަކު އޭނާގެ އަނބިމީހާ ޡިހާރުކޮށްފި ނަމަ، ދެން ކަންތައް ކުރާންވީ ގޮތުގެ ޙުކުމް ބާވައިލައްވައި، އެ ޙުކުމަށް ޢަމަލުކުރުމަށް، اللهُ  ތިޔަބައިމީހުންނަށް އަމުރުކުރެއްވުމުން، އެ ޙުކުމަކީ، އެ إِلٰهُ ޝަރްޢުކުރައްވައި ކަނޑައަޅުއްވައިފައިވާ ޙުކުމެއް ކަން ތެދުކޮށް ކަށަވަރުކޮށް، އެ إِلٰهއަށް އީމާންވެ، އެ إِلٰهُގެ ރަސޫލާއާ ތިޔަބައިމީހުން ތަބާވާހުށިކަމެވެ! އަދި، اللهُ  ކަނޑައެޅުއްވި ޝަރްޢީ އިންތައް ފަހަނަޅައިގޮސް، ތިޔަބައިމީހުން ޡިހާރުނުކުރާހުށިކަމެވެ! އެހެނީ ހަމަކަށަވަރުން، ޡިހާރުކުރުމަކީ އުރެދުމެއް ކަން، އެ إِلٰهُ ބަޔާންކުރައްވައި އަންގަވައިފިއެވެ. އަދި ޡިހާރުގެ ކައްފާރާއަކީ، އެ ކުށުން ބަރީއަވެ، އެ ކުށުގެ ފާފަފުއްސަވައި ޢަފޫކުރެއްވުމަށް މަގު ފަހިކޮށްދެއްވުމުގެ ގޮތުން ބާވައިލެއްވި ޙުކުމެއް ކަން ވެސް އަންގަވައިފި މެއެވެ. އަދި، اللهُ  ޝަރްޢުކުރައްވައި ކަނޑައަޅުއްވައިފައިވާ އިންތައް ފަހަނަޅައިދާ ކާފިރުންނަށް ޖަހައްނަމައިގެ ވޭންދެނިވި ޢަޛާބުހުއްޓެވެ.",""],["(5) ހަމަކަށަވަރުން، اللهُ އާއި، އެ إِلٰهُގެ ރަސޫލާއާ ދެކޮޅުވެރިވެ، ޢަދާވާތްތެރިވެ، އެ إِلٰهُގެ ރަސޫލާ ގެންނެވި ޝަރީޢަތާ ޚިލާފުވާ މީހުން ދަންނާށެވެ! رَسُولُ اللهِ ގެ ކުރީން، މީސްތަކުންގެ ގާތަށް، اللهُ  ފޮނުއްވި ރަސޫލުން ގެންނެވި ރިސާލަތު ދޮގުކޮށް އުޅުނު މީހުން، ދެރަކުރެއްވި ނިކަމެތިކުރެއްވުނު ފަދައިން، رَسُولُ اللهِ  ގެންނެވި ރިސާލަތު ދޮގުކުރާމީހުން ވެސް، ދެރަކުރެއްވި ނިކަމެތިކުރެއްވޭނޭ ކަން ކަށަވަރެވެ. އަދި ހަމަކަށަވަރުން، އަޅުތަކުން އުޅުމަށް ޓަކައި، ތިމަން إِلٰهُ ބާވައިލެއްވި ޝަރީޢަތުގައި ކަނޑައެޅުއްވި އިންތަކަކީ، ޙައްޤުގޮތް ކަން ސާފުކޮށް އެނގެނިވި އާޔަތްތައް، ތިމަން إِلٰهُ ބާވައިލެއްވީމެވެ. އަދި އެ އާޔަތްތައް ދޮގުކޮށް ކާފިރުވާ މީހުންނަށް ހުރީ، ޖަހަންނަމައިގެ އިހާނާތްތެރިކަން ދެނިވި ޢަޛާބެވެ. މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނީ، މައްކާގެ ވަށައިގެން އުޅުނު ޢަރަބީންގެ ޤަބީލާތަކުގެ ކާފިރުން އެއްކޮށްގެން، رَسُولُ اللهِ އާ ދެކޮޅަށް، ހަނގުރާމަކުރުމަށް ޓަކައި، އަޙްޒާބު ހަނގުރާމައިގެ ދުވަހު، މައްކާގެ މުޝްރިކުން، ނުކުތުމުން ކަމުގައި ރިވާވެގެން ވެއެވެ. އެހެންކަމުން، މި އާޔަތް ބާވައިލައްވައި، މި ދުނިޔޭގައި ދެރަވެ ނިކަމެތިވުމަށް ފަހު، އާޚިރަތް ދުވަހުން ގަދަފަދަ ޢަޛާބުގެ ރަހަ ލިބޭނޭ ބަޔަކީ، اللهُ އާއި،އެ إِلٰهُގެ ރަސޫލާއާ ދެކޮޅުވެރިވެ، ޢަދާވާތްތެރިވެ، އެ إِلٰهُގެ ރަސޫލާ ގެންނެވި ޝަރީޢަތާ ޚިލާފުވާ މީހުންކަން އެންގެވިއެވެ. އެއީ، ކާފިރުތަކުން ބަލިވާނޭ ކަން އަންގަވައި، ކީރިތި ރަސޫލާއަށާއި މުއުމިނުންނަށް ތަސައްލީދެއްވުމުގެ ގޮތުންނެވެ.[5] ދަންނާށެވެ! އަޙްޒާބު ހަނގުރާމައަށް، ޚަންދަޤު ހަނގުރާމަ މި ނަން ވެސް ކިޔައެވެ.","[5]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(6) އިންސާނުން ދުނިޔޭގައި އުޅޭން ފެށީއްސުރެން ދުނިޔެ ނިމިއްޖައުމަށް ދާނދެން، ދުނިޔޭގައި އުޅުނުހައި ބަޔަކު، މަރުވެ، ފަނާވެ، ނެތިދިއުމަށް ފަހު، اللهُ ، އެ އެންމެން ޤިޔާމަތް ދުވަހުން، އަލުން ދިރުއްވައި، މަޙްޝަރުގެ ބިމަށް އެއްތަނަކަށް، އެއްކުރައްވާނެތެވެ. އަދި ދުނިޔޭގައި، އެބައިމީހުން ކުޅަ ނަމަ ކުޅަ ހެޔޮ ޢަމަލުތަކާއި، ނުބައި ޢަމަލުތަކުގެ ޚަބަރު، އެ إِلٰهُ މޮޅަށް ދެނެވޮޑިގެންވުމާ އެކު، ދުނިޔޭގައި އެބައިމީހުން ކުޅަ ޢަމަލުތަކުގެ ތެރެއިން އެއްވެސް ޢަމަލެއް ދޫނުކުރައްވައި، އެ ހުރިހައި ޢަމަލެއްގެ ޚަބަރު، އެ ދުވަހުން އެބައިމީހުންނަށް، އެ إِلٰهُ ދެއްވާނެތެވެ. އެއީ، އެބައިމީހުންގެ މައްޗަށް ޙުއްޖަތް ޤާއިމުކުރެއްވުމަށް ޓަކައެވެ. އަދި އެބައިމީހުންކުރި ކަންތައްތަކުގެ ތެރެއިން، އެބައިމީހުން ހަނދާންނެތިފައިވާ ހުރިހައި ކަމެއް ވެސް، އެބައިމީހުންގެ ޢަމަލުގެ ފަތުގައި ހިމެނި، ލިޔެވި، ރައްކައުކުރެވިފައި ވަނިކޮށް، ޤިޔާމަތް ދުވަހު އެބައިމީހުން ދެކޭނެތެވެ. އަދި، اللهُ އީ، ހުރިހައި ކަމަކާއި އެއްޗަކަށް ބައްލަވައިވޮޑިގެންވާ، ހުރިހައި ކަމަކަށް ހެކިވެވޮޑިގަންނަވާ إِلٰهއެވެ.",""],["(7) އުޑުތަކާއި ބިމާ އަދި އެ ދެމެދުގައި ވާހައި ކަމަކާއި ތަކެއްޗެއް، اللهُ  ދެނެވޮޑިގެންވާ ކަން، އިބަ ރަސޫލާ ދެނެވަޑައިނުގަންނަވަމުތޯއެވެ؟ ޝައްކެއްނެތެވެ. އުޑުތަކާއި ބިމާ އަދި އެ ދެމެދުގައި ވާހައި ކަމަކާއި ތަކެތީގެ ތެރެއިން ކިތަންމެ ކުޑަ މިންވަރެއް ވިއަސް، އެ إِلٰهއަށް ފޮރުވި ވަންހަނާވެގެނެއް ނުވެއެވެ. ވީމާ، ތިން މީހަކު އެއްވެތިބެ ސިއްރު ސައްލާއެއް ކުރާއިރު ވެސް، އެ إِلٰهُގެ ޢިލްމުފުޅާއި، ދެނެވޮޑިގަތުމާއި، ކުޅަދުންވަންތަކަމުން، އެ ތަނެއްގައި އެ ބަޔަކާ އެކުގައިވާ ހަތަރުވަނަ ފަރާތްކަމުގައި، އެ إِلٰهُ ވޮޑިގެންނުވާ ގޮތަށް، އެއްވެސް ސިއްރު ސައްލާއެއް އެއްވެސް ބަޔަކަށް ނުކުރެވޭނެތެވެ. އަދި ފަސް މީހަކު އެއްވެތިބެ ސިއްރު ސައްލާއެއް ކުރާއިރު ވެސް، އެ إِلٰهُގެ ޢިލްމުފުޅާއި، ދެނެވޮޑިގަތުމާއި، ކުޅަދުންވަންތަކަމުން، އެ ތަނެއްގައި އެބަޔަކާ އެކުގައިވާ ހަވަނަ ފަރާތްކަމުގައި، އެ إِلٰهُ ވޮޑިގެންނުވާ ގޮތަށް، އެއްވެސް ސިއްރު ސައްލާއެއް އެއްވެސް ބަޔަކަށް ނުކުރެވޭނެތެވެ. އަދި މި އާޔަތުގައި ބަޔާންކުރައްވައިފައި މިވާ ޢަދަދަށްވުރެން މަދު ނުވަތަ ގިނަ ޢަދަދެއްގެ ބަޔަކު ސިއްރު ސައްލާއެއް ކުރިއަސް، އެ إِلٰهُގެ ޢިލްމުފުޅާއި، ދެނެވޮޑިގަތުމާއި، ކުޅަދުންވަންތަކަމުން، އެ ބަޔަކު ތިބި ކޮންމެ ތަނެއްގައިމެ، އެ ބަޔަކާ އެކު، الله  ވޮޑިގެންނުވާ އެއްވެސް ތަނެއް ނުވެއެވެ. ވުމާއެކު، މީސްތަކުންކުރާ ސިއްރު ސައްލާތަކާއި، ދައްކާ ވާހަކަތަކާއި ކުރާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެން ވާކަން ކަށަވަރެވެ. އެ އިން އެއްވެސް ކަމެއް، އެ إِلٰهއަށް ވަންހަނާވެގެނެއް ނުވެއެވެ. އެހެންކަމުން، ޤިޔާމަތް ޤާއިމުވާ ދުވަހުން، އެބައިމީހުން ދުނިޔޭގައި ކުޅަ ޢަމަލުތަކުގެ ޚަބަރު އެބައިމީހުންނަށް، އެ إِلٰهُ ދެއްވާނެތެވެ. އަދި އެބައިމީހުންގެ ސިއްރު ޖަލްސާތަކުގެ އެއްވެސް ކަމެއް، އެ إِلٰهއަށް ވަންހާވެގެންނުވާ ކަން އަންގަވައި، އެބައިމީހުންގެ މައްޗަށް ޙުއްޖަތް ޤާއިމުކުރައްވާނެތެވެ. އަދި އެބައިމީހުންނަށް ކުރިމަތިލާން ޖެހޭނޭ ނުރައްކައުތެރިކަމާއި ދެރަކަން އެބައިމީހުންނަށް އަންގަވާނެތެވެ. ހަމަކަށަވަރުން، اللهُ އީ، ކޮންމެ ކަމެއް މޮޅަށް ދެނެވޮޑިގެންވާ إِلٰهއެވެ.",""],["(8) ސިއްރިޔާތުގައި އެއްވެތިބެ ސިއްރު ސައްލާކުރުން އެ ބަޔަކަށް މަނާކުރެއްވުނު ޔަހޫދީން، އަލުން އެ ކަމަށް އެނބުރިއައިތަން، އިބަ ރަސޫލާ ދެކެވަޑައިނުގަންނަވަމުތޯއެވެ؟ އެޔަހޫދީންގެ އާދައަކީ، އެބައިމީހުންތިބި ތަނެއްގެ ކައިރީން މުއުމިނުންގެ މީހަކު ދަނީ ނަމަ، ކޮންމެވެސް ސިއްރު ވާހަކަތަކެއް ދެއްކުމެވެ. އެއީ، އެބައިމީހުން މުއުމިނުންނާމެދު ކޮންމެ ވެސް ނުބައި ރޭވުމެއް ރާވަނީ ކަމުގައި މުއުމިނުންނަށް ހީކުރުވުމަށް ޓަކައެވެ. އެހެންކަމުން، اللهُ  ވަނީ، ސިއްރު ވާހަކަ ދެއްކުން ޔަހޫދީންނަށް މަނާކުރައްވައިފައެވެ. ނަމަވެސް، އެބައިމީހުންނެއް އެ ކަމެއް ނުހުއްޓައެވެ. އަދި ޔަހޫދީންގެ އާދައަކީ، ފާފަވެރިވާ ގޮތަށް ސިއްރު ސައްލާކޮށް، ޣީބަބުނެ، މުއުމިނުންނަށް އުނދަގޫކޮށް، އަނިޔާވެރިވެ، ޢަދާވާތްތެރިވުމުގައި ހައްދުފަހަނަޅައި ދިޔުމެވެ. އަދި، އިބަ ރަސޫލާއަށް ނުކިޔަމަންތެރިވެ، އުރެދި، ދޮގުހެދުމެވެ. އަދި، އިބަ ރަސޫލާގެ އަރިހަށް އައިސް ޔަހޫދީން ސަލާމްކޮށް އެއުޅެނީ، ސަލާމްކުރާން، الله  އަންގަވައިފައިވާ ގޮތަކަށް ވެސް ނޫނެވެ. އަދި ކިއެއްތަ! އިބަ ރަސޫލާގެ މަޖިލީހަށް އައިސް ސަލާމްކުރާއިރު އެބައިމީހުން ކިޔައި އުޅެނީ: “االسَّامُ عَلَيْكَ‏‏] މި ފަދައިންނެވެ. މާނައީ: “އިބަ ރަސޫލާގެ މައްޗަށް، މަރު ހުއްޓެވެ.] މި ފަދައިންބުނެ، ކައު އިތުރު ރަސޫލާއަށް ބަދު ދުޢާކޮށް އުޅުނުއިރު އެބައިމީހުން ހީކުރީ، އެބައިމީހުން އެ ކިޔާ އެއްޗެއް، އިބަ ރަސޫލާއަށް އެނގިވަޑައިނުގަންނަވާ ކަމަށެވެ. ނަމަވެސް، އެބައިމީހުން އެ ކިޔާ ހުރިހައި އެއްޗެއް، رَسُولُ اللهِ އަށް ރަނގަޅަށް އެނގިވަޑައިގެންނެވުމާ އެކު، «وَعَلَيْكُم» މި ފަދައިން ވިދާޅުވެ އެބައިމީހުންނަށް ޖަވާބުދެއްވަމުން ގެންދެވިއެވެ. މާނައީ: “ތިޔަބައިމީހުންގެ މައްޗަށް ވެސް ހުރީ ހަމަ އެ ގޮތެވެ.] އަދި، ކައު އިތުރު ރަސޫލާއާ މުޚާޠަބުކޮށް އެ ފަދަ ބަދު ދުޢާކޮށް އުޅުނުއިރު، ޔަހޫދީންގެ ތެރެއިން އެއްބަޔަކު އަނެއް ބަޔަކަށް ބުނެއުޅުނެވެ. مُحَمَّدُ بْنِ عَبْدِ اللهِއަކީ، ޙައްޤު ރަސޫލަކު ކަމުގައި ވަނީ ނަމަ، ސަލާމްކުރުމުގެ ބަދަލުގައި އަހުރެމެން މި ކިޔައި އުޅޭ އެއްޗެއްގެ ސަބަބުން، اللهُ  އަހުރެމެންނަށް ޢަޛާބުނުދެއްވަނީ ކީއްވެގެންބާވައެވެ؟ އަދި ވެސް އެބައިމީހުން ބުނެ އުޅުނެވެ. مُحَمَّدُ بْنِ عَبْدِ اللهِއަކީ، ޙައްޤު ރަސޫލަކު ކަމުގައިވަނީ ނަމަ، އަހުރެމެންނަށް ޖަވާބުދެއްވުމުގެ ގޮތުން «وَعَلَيْكُم» މިހެން ވިދާޅުވުމުން، އަހުރެމެން މަރުވެ ހަލާކުވެ ނެތި ދިޔައީސް ކަން ވެސް ކަށަވަރެވެ. އެބައިމީހުންގެ އެ ވާހަކަތަކަށް ޖަވާބުދެއްވައި، اللهُ  ވަޙީކުރެއްވިއެވެ. ލަސްތަކެއްނުވެ އެބައިމީހުން ނަރަކައަށް ވަންނާނެތެވެ. ވީމާ، އެބައިމީހުން އެ ކުރާ ނުބައި ޢަމަލުގެ ސަޒާއެއްގެ ގޮތުން، އެތާނގެ ހޫނުކަން ގަދަ ޢަޛާބުގެ ރަހަ ލިބުން އެބައިމީހުންނަށް ފުދެއެވެ! ފަހެ، ނަރަކައަކީ، އެނބުރިގޮސް ތިބުމަށް، ހައުދަހައިވާ ނުބައި ތަނެކެވެ! ދަންނާށެވެ! اللهُ އީ، އެ إِلٰهُގެ އަމުރުފުޅުތަކަށް އުރެދި ނުކިޔަމަންތެރިވެ، އެ إِلٰهއަށް ބަދުބަސް ބުނެ، މަލާމާތްކުރާ މީހުންނަށް، ކިތަންމެ އަވަސް ޢުޤޫބާތެއް ދެއްވުމަށް ވެސް، ކުޅަދުންވަންތަ إِلٰهއެވެ. ކަން މިހެން ހުރުމާ އެކު ވެސް، އެ ފަދަ މުޖްރިމުންނަށް ޢުޤޫބާތްދެއްވުމުގައި، އެ إِلٰهُ އަވަސްވެވޮޑިނުގަންނަވަތެވެ. އެހެންކަމުން، اللهُ އަށް ދަރިދަރިކަލުންނާއި ދަރިދަރިކަނބަލުންވާ ކަމުގައި ބުނެ ދޮގުހަދާ މީހުންނާއި، އެ إِلٰهُ ވޮޑިގެންވާކަން ދޮގުކޮށް، އިންކާރުކުރާ މީހުންނާއި، އެ إِلٰهއަށް ބައިވެރީންތަކެއް ވާކަމުގައި ބުނެ، ޝިރްކުކުރާ މީހުންނާއި، މި ފަދަ މީސްމީހުންނަށް ވެސް ފުރިހަމަ ޞިއްޙަތާއި ދުޅަހެޔޮކަންދެއްވައި، އެބައިމީހުންގެ މައްޗަށް އޯގާވަންތަވެވޮޑިގަންނަވަތެވެ. އަދި ދުނިޔޭގައި އެ ފަދަ މީހުންނަށް ދެއްވުމަށް، އެ إِلٰهُ ކަނޑައަޅުއްވައިފައިވާ ޖާހާއި، ތަނަވަސްކަން އެބައިމީހުންނަށް ދެއްވައި، އެބައިމީހުންގެ މައްޗަށް، ދީލަތިވަންތަވެވޮޑިގަންނަވަތެވެ. ހަމަ އެ ފަދައިންމެ، اللهُ ގެ ރަސޫލާ مُحَمَّدٌ އަށް އެއްޗެހިގޮވައި، މަލާމާތްކޮށް، ބަދުބަސްބުނާ މީހުންނަށް ޢުޤޫބާތްދެއްވުމުގައި، އެ إِلٰهُ އަވަސްވެވޮޑިނުގަންނަވަތެވެ. އެހެނީ، އެ ރަސޫލާ ފޮނުއްވުނީ ޢާލަމްތަކަށް ރަޙްމަތެއް ކަމުގައެވެ.[6] މި އާޔަތް ބާވައިލެއްވުނު ސަބަބު: ދަންނާށެވެ! ޔަހޫދީންގެ އާދައަކީ، އެބައިމީހުން ތިބި ތަނެއްގެ ކައިރީންލާފައި މުއުމިނަކު ދަނީ ނަމަ، ލޮލުން އިޝާރާތްކޮށް، ސިއްރު ވާހަކަތައް ދައްކައި، މުއުމިނުންނާމެދު ކޮންމެވެސް ނުބައި ރޭވުމެއް ރާވަނީ ކަން އިޙްސާސްކޮށްދިނުމެވެ. އެހެންކަމުން، ސިއްރު ވާހަކަދެއްކުން، اللهُ  ޔަހޫދީންނަށް މަނާކުރެއްވިއެވެ. ދެން ވެސް އެބައިމީހުން އެ ކަން ހުއްޓައެއް ނުލިއެވެ. އޭގެ އިތުރަށް، އެއްވެސް ކަމެއްގައި އެއިން މީހަކު، ކީރިތި ރަސޫލާގެ އަރިހަށް ހިނގައްޖެ ނަމަ، އެ ރަސޫލާއަށް ސަލާމްދެންނެވުމުގެ ބަދަލުގައި “السَّامُ عَلَيْكَ] މި ފަދައިން ދަންނަވައި، އެ ރަސޫލާއަށް ބަދުދުޢާކޮށް، އެބައިމީހުންގެ ކިބައިގައިހުރި ޙަސަދަވެރިކަމާއި، ނުބައިކަން އިތުރުކުރަމުން ދިޔައެވެ. އެހެންކަމުން، اللهُ  މި އާޔަތް ބާވައިލައްވައި، ޔަހޫދީން ފޮރުވައިގެން އުޅުނު ކަންތައްތައް ފައުޅުކުރައްވައި އެބައިމީހުން ފަޟީޙަތްކުރެއްވިއެވެ.[7]","[6]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\n[7]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(9) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ފަހެ، ތިޔަބައިމީހުން ސިއްރު ސައްލާ ކުރާއިރު، ރަސޫލާއަށް ނުކިޔަމަންތެރިވުމަށް، ނުވަތަ ޝަރްޢީ ޙައްޤަކާނުލައި އެއްވެސް ބައެއްގެ މައްޗަށް ޢަދާވާތްތެރިވެ އަނިޔާވެރިވުމަށް، ނުވަތަ ފާފަވެރިވާ ފަދަ ކަމެއް ކުރުމަށް، އެއްވެސް ސިއްރު ސައްލާއެއް ތިޔަބައިމީހުން ނުކުރާހުށިކަމެވެ! އެހެނީ، އެ ގޮތަށް ސިއްރު ސައްލާކޮށް އުޅެނީ، އިސްލާމް ދީނުގެ ޢަދާވާތްތެރީން ކަމުގައިވާ މުނާފިޤުންނާއި، ޔަހޫދީންނާއި، އެ ނޫން ވެސް ކާފިރުންނެވެ. އެހެންކަމުން، ތިޔަބައިމީހުންގެ މައްޗަށް ވާޖިބުވެގެންވަނީ، ތިޔަބައިމީހުންކުރާ ސިއްރު ސައްލާތަކުގައި، اللهُ އަށް އުރެދެވޭ އެންމެހައި ކަންތައްތަކުން ދުރުވެ އެއްކިބާވެ، އެ إِلٰهއަށް ކިޔަމަންތެރިވެ، ހެޔޮ ކަންތައްކޮށް، ތަޤްވާވެރިވުމަށް އެކަކުއަނެކަކަށް ނަސޭހަތްތެރިވެ އުޅުމެވެ. އަދި އަބަދުމެ، ތިޔަބައިމީހުން، اللهُ އަށް ބިރުވެތިވެ ތަޤްވާވެރިވާށެވެ! އެހެނީ، ތިޔަބައިމީހުން އެންމެން އެއްކުރެއްވި މަޙްޝަރުކުރެއްވޭހުށީ، އެ إِلٰهُގެ ޙަޟްރަތަށެވެ. އެއީ، ތިޔަބައިމީހުން ދުނިޔޭގައި ކުޅަ ޢަމަލުތަކަށް، އެ إِلٰهُ ތިޔަބައިމީހުންނަށް ޖަޒާ ދެއްވުމަށް ޓަކައެވެ.",""],["(10) ހަމަކަށަވަރުން، ރަސޫލާއަށް އުރެދުމަށާއި، އީމާންވީ މީހުންގެ މައްޗަށް ޢަދާވާތްތެރިވުމަށާއި، ފާފަވެރިވާ ފަދަ ވާހަކަދެއްކުމަށް ޓަކައި ސިއްރު ސައްލާކުރުމަކީ ވެސް، ޝައިޠާނާގެ ކެހިވެރިކަމާއި އޮޅުވައިލުމުގެ ތެރެއިން އަންނަ ކަންކަމެވެ. އަދި ހަމަ އެހެންމެ، އެ ފަދަ ކޮންމެ ކަމަކީ ޝައިޠާނާގެ އެކުވެރީންގެ ހިތްތަކަށް ޝައިޠާނާ ވައްދާ ވަސްވާސްތަކުގެ ސަބަބުން ހިނގާ ކަންތައްތައް ވެސް މެއެވެ. ދަންނާށެވެ! އެ ފަދަ ސިއްރު ސައްލާތައް ޝައިޠާނާގެ އެކުވެރީން ލައްވައި އެ ޝައިޠާނާކުރުވަނީ، އެ ސައްލާތަކުގެ ސަބަބުން މުއުމިނުންނަށް ހުންނާނީ ގެއްލުމާއި ހަލާކު ކަން، މުއުމިނުންނަށް ވިސްނައިދީ އެބައިމީހުން ހިތާމަވެރިކުރުވުމަށް ޓަކައެވެ. ނަމަވެސް، الله ގެ އިޛްނަފުޅާއި މިންވަރުފުޅުން މެނުވީ، ޝައިޠާނާގެ ފަރާތުން ވިއަސް، އަދި ޝައިޠާނާއަށް ހެއްލި ސިއްރު ސައްލާކޮށް އުޅޭ މުނާފިޤުންނާއި، ޔަހޫދީންނާއި، އެ ނޫން ކާފިރުންގެ ފަރާތުން ވިއަސް، ޙަޤީޤަތުގައި މުއުމިނުންނަކަށް އެއްވެސް ގެއްލުމެއް ނުދެވޭނެތެވެ. ވީމާ، ހުރިހައި ކަމެއްގައިމެ މުއުމިނުން ހަމައެކަނި، اللهُ އަށް ވަކީލުކުރާހުށިކަމެވެ! އަދި ޝައިޠާނާގެ ކިބައިން ސަލާމަތްކޮށްދެއްވުން އެދި، اللهُ އަށް ގިނަގިނައިން ދަންނަވައި، އެ إِلٰهُގެ ޙަޟްރަތުން ވާގިއެދޭހުށިކަމެވެ! އަދި ޝައިޠާނާއާއި ޝައިޠާނާގެ ވަސްވާހަށް ހެއްލި ސިއްރު ސައްލާކުރާ މީހުން އެ ކުރާ ކަންތައްތަކާމެދު އަޅައިނުލައި ދޫކޮށްލާހުށިކަމެވެ![8] ދަންނާށެވެ! اِبْنُ مَسْعُودُ ގެ އަރިހުން بُخَارِيއާއި مُسْلِمُ ރިވާކުރެއްވިއެވެ. رَسُولُ اللهِ  ޙަދީޘުކުރެއްވިއެވެ. «إِذَاكُنْتُمْ ثَلَاثَةً فَلَايَتَنَا جَى اثْنَانِ دُوْنَ الثَّالِث فَإِنَّ ذَلِكَ يُحْزِنُهُ»[9] މާނައީ: “ތިޔަބައިމީހުންގެ ތެރެއިން ތިން މީހަކުތިބި ތަނެއްގައި، އެކަކަށް ނުއިވޭ ގޮތަށް އަނެއް ދެ މީހުން ސިއްރު ވާހަކަ ނުދައްކާށެވެ! އެހެނީ، ތިން މީހުންތިބި ތަނެއްގައި، އެކަކު ދޫކޮށް އަނެއް ދެ މީހުން ސިއްރު ވާހަކަ ދެއްކުމަކީ، އެ ދެ މީހުން ދައްކާ ވާހަކަ ނީވޭ މީހާ ހިތާމަވެރިކުރުވަނިވި ކަމެކެވެ.] އެހެންކަމުން، ތިން މީހުންތިބި ތަނެއްގައި، އެކަކު ދޫކޮށް އަނެއް ދެ މީހުން ސިއްރު ވާހަކަ ދެއްކުމަކީ، މަޖިލިސްތަކުގެ އަދަބާ ޚިލާފު ކަމެކެވެ.","[8]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي\n[9]- صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِمٍ"],["(11) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުން މަޖިލިސްތަކުގައި އިށީދެގެން ތިއްބައި، އެހެން މީހަކު އައިސް އިށީންނާނޭ ތަންކޮޅެއް ދިނުމަށް އެދި ތިޔަބައިމީހުންގެ ގާތުގައި ބުނެފި ނަމަ، އެ މީހަކަށް އެ މަޖިލީހުގައި އިށީނދެވޭނޭ ގޮތަށް ޖާގަދީ، އެ މީހަކަށް ތަންދޭހުށިކަމެވެ! ފަހެ، މަޖިލިސްތަކުގައި، އެ ގޮތަށް ތިޔަބައިމީހުންގެ އަޚުންނަށް ތިޔަބައިމީހުން ތަންދޭ ނަމަ، اللهُ  ތިޔަބައިމީހުންނަށް ތަނަވަސްކޮށް ދެއްވާނެތެވެ. އަދި، اللهُ  މަޢުރިފާކޮށް ދަންނަ ޢިލްމުވެރީންނާއި، ހެޔޮލަފާ މީހުންނާއި، ދީންވެރީންނަށް މަޖިލީހުން ތަންދިނުމަށް ޓަކައި، ތިޔަބައިމީހުން މަޖިލީހުން ތެދުވާށެވެ! މި ފަދައިން ބުނެވިއްޖެ ނަމަ، ފަހެ، ތިޔަބައިމީހުން ތެދުވާހުށިކަމެވެ! އެހެނީ، ތިޔަބައިމީހުންގެ ތެރެއިން ހެޔޮގޮތުގައި އީމާންވި މީހުންނާއި، ޝަރްޢީ ޢިލްމުގެ އަހްލުވެރީން، އިތުރުކަމާއި މާތްކަމުގެ ގޮތުން، އެނޫން މީހުންނަށްވުރެން، ތަފާތު އެތައް ދަރަޖަތަކަކަށް، اللهُ  އެބައިމީހުން އުފުއްލަވަތެވެ. ޝައްކެއްނެތެވެ. މުއުމިނުންގެ އީމާންކަންހުރި ނިސްބަތަކުން، اللهُ  އެބައިމީހުންގެ ދަރަޖަ ދުނިޔެއާއި އާޚިރަތުގައި ވެސް އުފުއްލަވައި މަތިވެރިކުރައްވަތެވެ. އަދި ޝަރްޢީ ޢިލްމު ލިބިފައި، އެ ޢިލްމަށް ޢަމަލުކުރާ ނިސްބަތަކުން، اللهُ  އެ ޢިލްމުވެރީންގެ ދަރަޖަ ވެސް ދުނިޔެއާއި އާޚިރަތުގައި އުފުއްލަވައި މަތިވެރިކުރައްވާ މެއެވެ. ވުމާއެކު، އެ ފަދަ މީހުންނަށް މަޖިލިސްތަކުގައި އިސްކަންދޭން ޖެހޭނޭ ކަން ތިޔަބައިމީހުން ދަންނަހުށިކަމެވެ! އަދި ހަމަކަށަވަރުން، އެ ގޮތަށް ކަންތައް ކުރުމަކީ، ތިޔަބައިމީހުންނަށް ނުހަނު ބޮޑު ހެޔޮކަން ހުންނާނޭ ކަމެކެވެ. އަދި، اللهُ އީ، ތިޔަބައިމީހުން ކުރާ ޢަމަލުތަކުގެ ޚަބަރު މޮޅަށް ދެނެވޮޑިގެންވާ إِلٰهއެވެ. ވީމާ، އެ ޢަމަލުތަކާ އެކަށޭނަ ހެޔޮ ޖަޒާ ނުވަތަ ސަޒާ، އެ إِلٰهُ ތިޔަބައިމީހުންނަށް ދެއްވާނެތެވެ.[10] ދަންނާށެވެ! މި އާޔަތުގައި، މުއުމިނުންނަށް، اللهُ  އަމުރުކުރައްވައިފައި މި ވަނީ، މަޖިލިސްތަކުގައި އެއް ބަޔަކު އަނެއް ބަޔަކަށް ދަތިނުކުރުމަށާއި، އަދަބުވެރިކަމާ އެކު އެއް ބަޔަކު އަނެއް ބަޔަކަށް މަޖިލީސް ތަނަވަސްކޮށްދީ ތަންދިނުމަށެވެ. ތާބިޢީންގެ ތެރެއިން، ތަފްސީރު ޢިލްމަށް އަރައިހުންނެވި ޢިލްމުވެރިއަކު ކަމުގައިވާ اَلْإِمَامُ قَتَادَة  ވިދާޅުވިއެވެ. رَسُولُ الله ގެ މަޖިލީހަށް ވަޑައިގަތުމަށް، އެ ރަސޫލާގެ އަޞްޙާބުން ވާދަކުރައްވާ ކަމުގައި ވިއެވެ. އެހެންކަމުން، އެއް ޞަޙާބީއަކު އަނެއް ޞަޙާބީއަށް މަޖިލިސް ތަނަވަސްކުރައްވައި ތަންދެއްވުމަށް، اللهُ ގެ ރަސޫލާގެ އަޞްޙާބުންނަށް، މިއާޔަތުގައި، އެ إِلٰهُ އަމުރުކުރެއްވިއެވެ.[11] ޝައްކެއްނެތެވެ. މި އާޔަތުގައި މި ވަނީ، ހެޔޮކަމާއި ދަރުމަ އެދިގެން، މުސްލިމުން އެއްވާ ކޮންމެ އެއްވުމެއްގައި ވެސް ޢަމަލުކުރަންޖެހޭ ޢާންމު ޤަވާޢިދެކެވެ. އަދި ދަންނާށެވެ! މުސްލިމުންގެ ފަރާތުން ބޭއްވޭ ކޮންމެ އެއްވުމެއްގައި ވެސް، އެ ތަނަކަށް ކުރީން ދެވޭ މީހާއަށް، އޭނާ އިށީންނާނޭ ތަނެއްގައި އިށީނުމުގެ ޙައްޤު ލިބިގެން ވެއެވެ. ނަމަވެސް، އިށީންނާނޭ ތަން ދަތިވެއްޖެ ނަމަ، ކުރީން އައިސްތިބި މީހުން، ފަހުން އަންނަ މީހުންނަށް އިށީންނާނޭ ތަން ތަނަވަސްކޮށްދޭން ޖެހޭނެއެވެ. އެ ކަމަށް އިޝާރާތްކުރައްވައި، رَسُولُ الله  ޙަދީޘުކުރެއްވިއެވެ. «لَا يُقِمِ الرَّجُلُ الرَّجُلَ مِنْ مَقْعَدِهِ ثُمَّ يَجْلِسُ فِيهِ وَلَكِنْ تَفَسَّحُوا وَتَوَسَّعُوا»[12] މާނައީ: “ އެއްވެސް މީހަކު، އަނެއްމީހާ އިށީނދެއިންތަނުން ނެގުމަށް ފަހު، އެ ތާނގައި ނުއިށީންނާށެވެ! އެހެނެއްކަމަކު، މަޖިލިސްތަކުގައި އެކަކުއަނެކަކަށް އިށިނދެވޭ ގޮތަށް ޖާގަދީ ތަން ދޭހުށިކަމެވެ!] މި އާޔަތް ބާވައިލެއްވުނު ސަބަބު: ފަހެ، އެއް ހުކުރު ދުވަހަކު، މަސްޖިދުއްނަބަވީގެ ފެންޑާމަތީގައި މީސްތަކުންނަށް ނަސޭހަތްދެއްވާން، رَسُولُ اللهِ  އިންނެވިއެވެ. އެ ގޮތަށް، އެ ރަސޫލާ އިންނަވަނިކޮށް، ބަދްރު ހަނގުރާމައިގައި ބައިވެރިވެވަޑައިގެންނެވި ޞަޙާބީންގެ ތެރެއިން ބައެއް ޞަޙާބީންނަށް އެ މަޖިލީހަށް ވަޑައިގެންނެވުނީ ތަންކޮޅެއް ލަހުންނެވެ. އެ ވަގުތު، އެ ތަން އޮތީ ފުރިފައެވެ. ވުމާއެކު، ކީރިތި ރަސޫލާގެ މަޖިލީހުން ތަންކޮޅެއް ލިބިވަޑައިގަތުމުގެ އިންތިޒާރުގައި އެ ޞަހާބީން ކޮޅަށް ތިއްބެވިއެވެ. ނަމަވެސް، ކުރީން ވަޑައިގެން ތިއްބެވި ޞަޙާބީން، ފަހުން ވަޑައިގެންނެވި ޞަޙާބީންނަކަށް އިށީނދެވަޑައިގަންނަވާނޭ ތަންކޮޅެއް ނުދެއްވިއެވެ. ދެން އެ ކަން، رَسُولُ اللهِ އަށް ނުހަނު ބޮޑު ކަމަކަށް ވިއެވެ. ދެން އެއަށްފަހު ބަދްރުގެ ޞަޙާބީންގެ ތެރެއިން އެ މަޖިލީހަށް ވަޑައިގެން ކޮޅަށްތިއްބެވި ޞަޙާބީންގެ ޢަދަދަށް، އެ މަޖިލީހުގައި އިށީނދެވަޑައިގެން ތިއްބެވި ޞަޙާބީންނަށް ތެދުވެވަޑައިގަތުމަށް އަމުރުކުރައްވައި، ބަދްރުގެ ޞަޙާބީންނަށް އިށީނދެވަޑައިގެންނެވޭނޭ ގޮތަށް، އެ މަޖިލީހުން ޖާގަ ހޯއްދަވައިދެއްވިއެވެ. އަދި އެ ވަގުތު، މަޖިލީހުން ތެދުވެވަޑައިގަތުމަށް އަމުރުކުރެއްވުނު ޞަޙާބީންނަށް ވެސް އެ ކަން ނުހަނު ބޮޑު ކަމަކަށްވެ، ނުރުހުންތެރިކަމުގެ ޢަލާމާތްތައް އެ ޞަޙާބީންގެ މޫނުފުޅުމަތީން ވެސް ފެނިގެން ދިޔައެވެ. އެހެންކަމުން، އެ ލިބުނު ފުރްޞަތުގެ ބޭނުންކޮށްގެން، މުނާފިޤުން ފަށައިގަތީ އެ ކަމަށް ފާޑުކިޔާށެވެ. އެ ގޮތުން، އެ މުނާފިޤުން ބުންޏެވެ. ފަހެ ހަމަކަށަވަރުން، ބަޔަކު މީހުން އެބައިމީހުންގެ ރަސޫލާ ދެއްވާ ނަސޭހަތުގެ އަޑުއެހުމަށް ޝައުޤުވެރިވެ، އެ ރަސޫލާގެ މަޖިލީހަށް ޙާޟިރުވުމުގައި އެހެން މީހުންނަށްވުރެން ކުރިއަރައިގޮސް، ވާހައި ވެސް ކައިރީން ތަން ހޯދައި އިށީނދެގެން ތިއްބައި، އެ ތަނުން އެބައިމީހުން ނަންގަވައި، އެބައިމީހުންތިބި ތަން އެ ދެއްވީ މާފަހުން އައި ބަޔަކަށެވެ. ވީމާ، އެ ރަސޫލާ އެ ކުރެއްވި ކަމަކީ، އެއްވެސް އިންޞާފެއް ނެތް ކަމެކެވެ. ދެން، އެ މުނާފިޤުން އެ ދެއްކި ވާހަކަތަކާ ގުޅިގެން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[13]","[10]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[11]- تَفْسِيرُ جَامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي\n[12]- مُتَّفَقٌ عَلَيْهِ وَاللَّفْظُ فِي صَحِيحِ الْإِمَامِ مُسْلِمٍ وَرَقْمُهُ: 2177\n[13]- اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(12) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ އަމިއްލަ ކަމަކާ ބެހޭގޮތުން ރަސޫލާގެ އަރިހުގައި ސިއްރު ވާހަކައެއް ދަންނަވައި މަޝްވަރާކުރުމަށް ބޭނުންވެއްޖެ ނަމަ، އެ ވާހަކައެއް ދެއްނެވުމުގެ ކުރީގައި ކޮންމެވެސް އެއްޗަކުން ފަޤީރުންނަށް ޞަދަޤާތްދޭށެވެ! ދަންނާށެވެ! އެ ފަދަ ޞަދަޤާތެއް ދިނުން ތިޔަބައިމީހުންނަށް ނުހަނު ހެޔޮކަން ބޮޑުވެފައި ޠާހިރުކަން ބޮޑެވެ. އެހެނީ، ޞަދަޤާތްދިނުމަކީ، اللهُ  ރުހިވޮޑިގަންނަވާ އަދި، އެ إِلٰهއަށް ކިޔަމަންތެރިވެވޭ، އިތުރުކަން ނުހަނު ބޮޑު އަޅުކަމެކެވެ. ފަހެ، ޞަދަޤާތްކުރާނޭ އެއްޗެއް ތިޔަބައިމީހުންނަށް ނުލިބުނު ނަމަ، ޞަދަޤާތަކާނުލައި، ރަސޫލާގެ އަރިހުގައި އަމިއްލަ ވާހަކައެއް ދެންނެވުމަކުން ތިޔަބައިމީހުންގެ މައްޗަކަށް ކުށެއް އަދި ބުރަކަމެއް ވިއަސް ނެތެވެ. އެހެނީ ހަމަކަށަވަރުން، اللهُ އީ، ގިނަގިނައިން ފާފަފުއްސަވާ ރަޙީމުވަންތަ إِلٰهއެވެ. ދަންނާށެވެ! މި އާޔަތް ބާވައިލެއްވުމުން، رَسُولُ اللهِ ގެ އަރިހުގައި ސިއްރު ވާހަކަތައް ދަންނަވައި އުޅުން ބާޠިލުގެ އަހްލުވެރީންނަށް ވެގެންދިޔައީ ނުހަނު އުނދަގޫ އަދި އެހައިމެ ދަތި ކަމަކަށެވެ. ވުމާއެކު، ރަސޫލާގެ އަރިހުގައި ސިއްރު ވާހަކަތައް ދެންނެވުން އެބައިމީހުން ހުއްޓައިލިއެވެ. އެހެނީ، އެ ފަދަ ވާހަކައެއް ދެންނެވުމުގެ ކުރީން، ޞަދަޤާތްދިނުމަކަށް އެބައިމީހުން ބޭނުމެއް ނުވެއެވެ. އަދި ހަމަ އެއާއެކުމެ، އަމިއްލަ ކަމެއް ކުރުމަށް އެދި ރަސޫލާގެ އަރިހުގައި ސިއްރު ވާހަކައެއް ދަންނަވައި، އަމިއްލަ ކަމެއްގައި މަޝްވަރާއެއް ކުރުމަށް ބޭނުންވާ ފަޤީރު މުއުމިނުންނަށް ވެސް، އެ ފަދަ ވާހަކައެއް ދެއްނެވުމުގެ ކުރީގައި ޞަދަޤާތްދިނުން ނުހަނު ދަތި ކަމަކަށް ވިއެވެ.[14] އަދި އަމިއްލަ ކަމެއްގައި، ކައު އިތުރު ރަސޫލާގެ އަރިހަށް ދިއުމުގެ ކުރީން، ފަޤީރުންނަށް ޞަދަޤާތްދޭން، اللهُ  އަމުރުކުރެއްވުމުން އެނގެނީ، އެ إِلٰهُގެ ޙަޟްރަތުގައި، އެ ރަސޫލާއަށް ލިބިވަޑައިގެންފައިވާ ދަރަޖައާއި މަޤާމުގެ މަތިވެރިކަމެވެ. އަދި ފަޤީރުންގެ މައްޗަށް، އެ إِلٰهُ ބަހައްޓަވާ އޯގާވަންތަކަމެވެ. އަދި އެ އަމުރުފުޅު އައުމުން، މުސްލިމުންގެ ތެރޭގައި ތިބި ތެދުވެރި މުއުމިނުންނާއި މުނާފިޤުން ވަކިވެ، މުއުމިނުންނަކީ ކޮބައިކަމާއި، މުނާފިޤުންނަކީ ކޮބައިކަން ފައުޅުވެ އެނގޭގޮތް މެދުވެރި ވިއެވެ.[15]","[14]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر\n[15]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(13) ރަސޫލާގެ އަރިހުގައި، އަމިއްލަ ސިއްރު ވާހަކައެއް ދެންނެވުމުގެ ކުރީގައި ޞަދަޤާތްކުރުމުން ފަޤީރުވެދާނޭ ކަމާމެދު ތިޔަބައިމީހުން ބިރުގަނެ ޖެހިލުންވަނީހެއްޔެވެ؟ ޝައްކެއްނެތެވެ. ޞަދަޤާތްދިނުމަކީ، އެއްވެސް މީހަކު ފަޤީރުވާނޭ ކަމެއް ނޫނެވެ. އެހެނީ، އުޑުތަކާއި ބިމުގެ ހުރިހައި ޚަޒާނާތަކެއް މިލްކުވެގެންވަނީ، اللهُ އަށެވެ. އަދި އަޅުތަކުންގެ ރިޒްޤު ކަނޑައެޅުއްވުމަކީ ވެސް، اللهُ އަށް ޚާއްޞަވެގެންވާ ކަމެކެވެ. ފަހެ، ރަސޫލާގެ އަރިހުގައި އެ ފަދަ ވާހަކައެއް ދެންނެވުމުގެ ކުރީން، ޞަދަޤާތެއް ދިނުމަކީ ތިޔަބައިމީހުންނަށް ހުރި ބުރަކަމަކަށް ވަނީ ނަމަ، ޞަދަޤާތެއް ނުދެވުނުކަމުގައި ވިއަސް، ތިޔަބައިމީހުންގެ އެ ކުށް މާފުކުރައްވައި، ތިޔަބައިމީހުންގެ ތައުބާ، اللهُ  ޤަބޫލުކުރައްވައިފިއެވެ. އަދި ރަސޫލާގެ އަރިހުގައި އަމިއްލަ ސިއްރު ވާހަކައެއް ދެންނެވުމުގެ ކުރީގައި ޞަދަޤާތްކުރުމަށް ކުރެއްވި އަމުރުފުޅު، މި އާޔަތް ބާވައިލައްވައި މަންސޫޚުކުރައްވައި، ތިޔަބައިމީހުންނަށް ލުއިކޮށްދެއްވައިފިއެވެ. ވީމާ، ތިޔަބައިމީހުންގެ މައްޗަށް ވާޖިބުވެގެންވަނީ، ނަމާދު ޤާއިމުކޮށް، ޒަކާތްދީ، اللهُ އާއި، އެ إِلٰهُގެ ރަސޫލާގެ އެންމެހައި އަމުރުފުޅުތަކަށް ފުރިހަމައަށް ކިޔަމަންތެރިވެ، އެ ގޮތުގައި ސާބިތުވެ ދެމިތިބުމެވެ. ދަންނާށެވެ! ތިޔަބައިމީހުންކުރާ ހުރިހައި ކަމެއް، اللهُ  މޮޅަށް ދެނެވޮޑިގެން ވެތެވެ. ވުމާއެކު، ތިޔަބައިމީހުންގެ ޢަމަލުތަކާ އެކަށޭނަ ހެޔޮ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.[16] ދަންނާށެވެ! الإِمَامُ مُقَاتِلُ ވިދާޅުވިއެވެ: “އަމިއްލަ ސިއްރު ވާހަކައެއް ރަސޫލާގެ އަރިހުގައި ދެންނެވުމުގެ ކުރީގައި ޞަދަޤާތްކުރުމަށް ކުރެއްވި އަމުރުފުޅު ދެމިއޮތީ، ދިހަ ރޭގެ މުއްދަތަށެވެ. ދެން އެއަށްފަހު، اللهُ ، އެ ޙުކުމް މަންސޫޚުކުރެއްވިއެވެ.][17] މި އާޔަތް ބާވައިލެއްވުނު ސަބަބު: އެއްވެސް މީހަކު، އެ މީހެއްގެ އަމިއްލަ ކަމެއް ކުރުމަށް ގަސްތުކޮށް، ރަސޫލާގެ އަރިހުގައި ސިއްރު ވާހަކައެއް ދަންނަވައި، މަޝްވަރާއެއް ކުރުމަށް ބޭނުންވަނީ ނަމަ، އެ ވާހަކައެއް ދެއްނެވުމުގެ ކުރީގައި ޞަދަޤާތްކުރުމަށް، އިސްވެދިޔަ އާޔަތުގައި، اللهُ  އަމުރުކުރެއްވިއެވެ. ދެން، ފަޤީރު މުއުމިނުންނަށް އެ ކަން ކުރާން ދަތިވުމުން، މި އާޔަތް ބާވައިލައްވައި، އެންމެހައި މުއުމިނުންނަށް، اللهُ  އެ ކަން ލުއިކޮށްދެއްވިއެވެ.[18]","[16]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[17]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأَشْقَر\n[18]- اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(14) އޭ ރަސޫލާއެވެ! އެ ބައެއްގެ މައްޗަށް، اللهُ  ކޯފާލެއްވި ޔަހޫދީންނަކީ، އެބައިމީހުންގެ އެކުވެރި އަދި ރަޙްމަތްތެރީން ކަމުގައި ބަލައި، މުސްލިމުންގެ ޚަބަރުތައް ޔަހޫދީންނަށް ގެންގޮސްދޭ މުނާފިޤުންގެ ކަންތަކާމެދު، އިބަ ރަސޫލާ އަޖައިބުވެވަޑައިނުގަންނަވަމުތޯއެވެ؟ ޝައްކެއްނެތެވެ. اللهُ ، އެބައެއްގެ މައްޗަށް ކޯފާލެއްވި ޔަހޫދީންނާ އެކުވެރިވެ، ޔަހޫދީންނާ ރަޙްމަތްތެރިކަންބެހެއްޓި މުނާފިޤުންނަކީ މުއުމިނުންގެ ތެރޭގައި ހިމެނޭ ބައެއްނޫނެވެ. އަދި ޔަހޫދީންގެ ތެރޭގައި ހިމެނޭ ބައެއް ވެސް ނޫނެވެ. އަދި، مُحَمَّدٌ ގެ އަރިހަށް ގޮސް، ހުވާކޮށްފައި އެ މުނާފިޤުން ދަންނަވަތެވެ. ތިބާއީ، اللهُ ގެ ރަސޫލާކަމަށް ތިމަންމެން ހެކިވަމެވެ. އަދި ތިމަންމެން ވަނީ މުސްލިމުން ކަމުގައެވެ. އަދި މުސްލިމުންގެ ޚަބަރުތައް، ޔަހޫދީންނަށް ގެންގޮސްނުދޭ ކަމަށް ބުނެ، ދޮގުހުވާ ވެސް އެބައިމީހުން ކުރެތެވެ. ކޮންމެއަކަސް، އެބައިމީހުން އެ ކުރާ ހުވައަކީ އެބައިމީހުންގެ ހިތުގައިވާ ގޮތާ ވެސް ޚިލާފަށް އެބައިމީހުންކުރާ، އެއްވެސް ޙަޤީޤަތެއް ނެތް، ބާޠިލު ދޮގުހުވާތަކެއް ކަން އެނގިގެން ތިބެމެ، އެބައިމީހުން އެ ފަދަ ދޮގުހުވާތައް ކުރެތެވެ. ވުމާއެކު، އެބައިމީހުންގެ ޙާލު ބަޔާންކުރައްވައި، اللهُ  ވަޙީކުރެއްވިއެވެ. (مُذَبْذَبِيْنَ بَيْنَ ذَالِكَ لَا إلى هَؤُلَاءِ وَلَا إلى هَؤُلَاءِ)[19] މާނައީ: “މުނާފިޤުންގެ ޙާލަކީ، އީމާންކަމާއި ކާފިރުކަމާ ދެމެދު، ދެއަތަށް ކިރިލަކިރިލައި ތިބުމެވެ.] ދަންނާށެވެ! އެ މުނާފިޤުން އެ ގޮތަށް ކަންތައްތައް ކުރަމުން ދާއިރު އެބައިމީހުންނަށް ހުރިހައި މަދަދަކާއި އެހީތެރިކަމެއް ލިބިދެއްވަނީ، اللهُ އާއި، އެ إِلٰهُގެ ރަސޫލާ ކަމުގައި އެ މުނާފިޤުންނެއް ނުދެކެއެވެ. މި އާޔަތް ބާވައިލެއްވުނު ސަބަބު: ފަހެ، އެއްދުވަހަކު، ސަލާމާއި ޞަލަވާތްލެއްވި ކައު އިތުރު ރަސޫލާގެ ކޮންމެ ވެސް ކޮޓަރިކޮޅެއްގައި، އެ ރަސޫލާ އިންނެވިއެވެ. އަދި ބައެއް ޞަޙާބީން ވެސް، އެ ރަސޫލާގެ އަރިހުގައި އިށީނދެވަޑައިގެން ތިއްބެވި މެއެވެ. ފަހެ، އެ ވަގުތު، ކައު އިތުރު ރަސޫލާ ޙަދީޘުކުރެއްވިއެވެ. އޭ ޞަޙާބީންނޭވެ! ތިޔަބޭފުޅުން ނިކަން ބައްލަވާން ތިއްބަވާށެވެ! މި ވަގުތު މި ތަނަށް އެއަންނަ މީހަކީ، ނުބައި ނުލަފާ ޖައްބާރެއްގެ ހިތް ފަދަ ހިތެއް އޮތް، ޝައިޠާނާގެ ލޮލުން ބަލައި އުޅޭ މީހެކެވެ. ދެން އެއަށްފަހު، މާކަގިނަ އިރުތަކެއް ނުވެ، މުނާފިޤުންގެ ތެރެއިން އަރައިހުރި މީހަކު ކަމުގައިވާ عَبْدُ اللهِ بْنِ نَبْتَل އެ މަޖިލީހަށް އައެވެ. އޭނާއަކީ، ލޮލުގެ ކަޅިތައް ނޫކުލައިގައިހުރި މީހެކެވެ. އޭނާ ވަނުމުން، ކައު އިތުރު ރަސޫލާ އޭނާކުރެން އެއްސެވިއެވެ. ކަލެއާއި ކަލޭގެ އެކުވެރީން، ތިމަން ރަސޫލާއަށް އެއްޗެހިގޮވަނީ ކީއްވެގެންހެއްޔެވެ؟ މި ފަދައިން ވިދާޅުވެ، އޭނާއާ ސުވާލުކުރެއްވުމުން ހުވާކޮށްފައި އޭނާ ދެންނެވިއެވެ. އެ ފަދަ ކަމެއް އަޅުގަނޑުމެންނެއް ނުކުރަމެވެ. އެހެން ދެންނެވުމުން، ކައު އިތުރު ރަސޫލާ ޙަދީޘުކުރެއްވިއެވެ. އަދި ކިއެއްހެއްޔެވެ! އެއީ، ކަލޭމެންކުރި ކަމެކެވެ. މިހެން، ޙަދީޘުކުރެއްވުމުން، އޭނާ އެނބުރި ގޮސް، މާކަގިނަ އިރުތަކެއްނުވެ އޭނާގެ އެކުވެރީން ގޮވައިގެން އައެވެ. އަދި އެއިން ކޮންމެ މީހަކު ވެސް، اللهُ  ގަންދި ހުވާކޮށްފައި ދެންނެވިއެވެ. ތިބާއާ ބެހޭ ގޮތުން އެއްވެސް ކަހަލަ ބޭއަދަބީ ބަހެއް ތިމަންމެން ނުބުނަމެވެ. ދެން، އެބައިމީހުންގެ ކިބައިގައިހުރި ދޮގުވެރިކަން ފައުޅުކުރައްވައި، އެބައިމީހުންނަކީ މުސްލިމުންގެ ތެރޭގައި ވެސް އަދި ޔަހޫދީންގެ ތެރޭގައި ވެސް ހިމެނޭ ބަޔަކު ނޫން ކަން އަންގަވައި، اللهُ  މި އާޔަތް ބާވައިލެއްވިއެވެ. އަދި ޙަޤީޤަތުގައި، އެބައިމީހުންނަކީ ދެފުށްދެގޮތް މުނާފިޤުން ކަން ވެސް އެންގެވިއެވެ.[20]","[19]- سُورَة النِّسَاء الْآيَة: 143\n[20]- اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(15) އެ މުނާފިޤުންނަށް ޓަކައި، الله  ނުހަނު ގަދަފަދަ ވޭންދެނިވި ޢަޛާބެއް ތައްޔާރުކުރެއްވިއެވެ. އެއީ، އެބައިމީހުންގެ ކިބައިގައިހުރި ނިފާޤުކަމާއި ދޮގުވެރިކަމަށް ޓަކައެވެ. ހަމަކަށަވަރުން، އެބައިމީހުން ކޮށްއުޅުނު ނިފާޤުގެ ޢަމަލަކީ، ނުހަނު ހުތުރުކަން ބޮޑު، އެހައިމެ ނުބައި ޢަމަލެކެވެ.",""],["(16) ތިމާމެންނަކީ މުސްލިމުން ކަމުގައި ބުނެ، މުނާފިޤުން ކުރި ދޮގު ހުވާތައް އެބައިމީހުން ހެދީ، އެބައިމީހުންގެ ލެއާއި މުދައު ރައްކައުތެރިކޮށް ސަލާމަތްކޮށްދެނިވި އައްޑަނަތަކެއް ކަމުގައެވެ. އަދި އެ ފަދަ ބޮޑު ދޮގު ހުވާތައް އެބައިމީހުންކުރީ، ކާފިރުންގެ ގޮތުގައިތިބި ކަން ފައުޅުކޮށްފި ނަމަ، އެބައިމީހުންނާ ހަނގުރާމަކުރެވި، އެބައިމީހުންގެ ފުރާނައަށް ނުރައްކައުވެ، ޣަނީމާ މުދަލުގެ ގޮތުގައި އެބައިމީހުންގެ މުދައުތައް ހިފެވިދާނޭ ކަމަށް ޓަކައެވެ. އެހެންކަމުން، ދުލުކޮޅުން އީމާންވެ، ހިތުގައި ކާފިރުކަން ފޮރުވައި، ހަނގުރާމައަށް ބަރުހެލިވެ ތިބެގެން، މުސްލިމުންނަކީ ނިކަމެތި ބަޔަކު ކަމުގައި މީސްތަކުންނަށް ވިސްނައިދިނުމަށް، އެ މުނާފިޤުން މަސައްކަތްކުރިއެވެ. އަދި އެ ގޮތަށް އެބައިމީހުން މަސައްކަތްކުރީ، މުސްލިމުންގެ ބާރު ކަނޑުވައިލައި، اللهُ ގެ މަގުން މީސްތަކުން އެއްކިބާކޮށް، އިސްލާމް ދީނަށް ވަނުމަށް މީސްތަކުންނަށް ހުރަސްއެޅުމުގެ ބޭނުމުގައެވެ. ދަންނާށެވެ! މުނާފިޤުންގެ ކިބައިގައިހުރި އެ ނުބައި ޢަމަލުތަކުގެ ސަބަބުން، ނިކަމެތިކަމާއި އިހާނާތްތެރިކަން ދެނިވި ޢަޛާބު އެބައިމީހުންނަށް ހުއްޓެވެ.",""],["(17) ދަންނާށެވެ! اللهُ ގެ ޢަޛާބުން އެ މުނާފިޤުން ސަލާމަތްކޮށް މިންޖުކޮށް ދެވޭ ފަދަ ބާރެއް، އެބައިމީހުންގެ ދަރީންގެ ފަރާތުން ވިއަސް އަދި އެބައިމީހުންގެ މުދަލުން ވިއަސް، ޤިޔާމަތް ޤާއިމުވާ ދުވަހުން އެބައިމީހުންނަކަށް ނުލިބޭނެތެވެ. ދަންނާށެވެ! އެބައިމީހުންނަކީ، ހަމަ ނަރަކައިގެ އަހްލުވެރީންނެވެ. އެބައިމީހުން އެ ތާނގައި އަބަދުގެއަބަދަށް ދެމިތިބޭނެތެވެ.",""],["(18) އަދި ދުނިޔޭގައި އުޅުނުއިރު މުއުމިނުންގެ ގާތުގައި އެ މުނާފިޤުން ދޮގު ހުވާކޮށް އުޅުނު ފަދައިން، މީސްތަކުން އަލުންދިރުއްވައި މަޙްޝަރުކުރައްވާ ދުވަހު، اللهُ ގެ ޙަޟްރަތުގައި ވެސް، އެ މުނާފިޤުން ދޮގުހުވާކޮށްފައި ދަންނަވާނެތެވެ. “އޭ އަޅަމެންގެ ސާހިބުވަންތަ إِلٰهއެވެ! އިބަ إِلٰهُ ގަންދީ ހުވާކޮށް ދަންނަވަމެވެ. އަޅަމެން އިސްލާމް ދީނަކަށް ހުރަހެއްނާޅަމެވެ. އަދި ކިއެއްތޯއެވެ؟ އަޅަމެންވީ މުއުމިނުން ކަމުގައެވެ.] اللهُ ގެ ޙަޟްރަތުގައި މި ފަދަ ދޮގުހުވާ ކުރާއިރު، އެ މުނާފިޤުން ހީކުރާނީ، ދުނިޔޭގައިކުރި ދޮގުހުވާތަކުން އެބައިމީހުންނަށް ފައިދާ ލިބުނު ފަދައިން، އާޚިރަތް ދުވަހުން ވެސް އެބައިމީހުން އެ ކުރާ ހުވާތަކުން އެބައިމީހުންނަށް ފައިދާ ލިބި، ނަރަކައިގެ ޢަޛާބުން މިންޖުވެވިދާނޭ ކަމުގައެވެ. ޝައްކެއްނެތެވެ. اللهُ ގެ ޙަޟްރަތުގައި އެ ފަދަ ބޮޑު ދޮގެއްހަދައި އެބައިމީހުން އެ ގޮތަށް އެ ދަންނަވަނީ، އަބާއްޖަވެރިކަން ބޮޑު ބަޔަކުކަމުގައި އެބައިމީހުން ވާތީއެވެ. ނޫން ނަމަ، اللهُ ގެ ޙަޟްރަތުގައި އެ ފަދަ ބޮޑު ދޮގުހަދާކަށް އެބައިމީހުންނަކަށް ނުކެރުނީހެވެ. އެހެނީ، ޤިޔާމަތް ދުވަހަކީ، މީސްތަކުންގެ ހުރިހައި ޙަޤީޤަތެއް، އެނގި ފައުޅުވެ، ދުނިޔޭގައި އެބައިމީހުން ކުޅަ ހުރިހައި ކަމެއް ލޮލަށް ފެންނަފަށުގައި ވާނޭ ދުވަހެވެ. ދަންނާށެވެ! ހަމަކަށަވަރުން، އެމުނާފިޤުންނީ ހަމަ ދޮގުވެރީންނެވެ.",""],["(19) ޝައިޠާނާ ވަނީ، މުނާފިޤުން ވަށައިލައި އެބައިމީހުންގެ މައްޗަށް ވެރިވެ ގަދަވެގެންފައެވެ. އަދި، اللهُ  ހަނދުމަކުރުމުންނާއި ޛިކްރުކުރުމުން، އެބައިމީހުން ޣާފިލުކުރުވީ ވެސް ހަމަ އެ ޝައިޠާނާއެވެ. އެހެންކަމުން، އެ إِلٰهُގެ އަމުރުފުޅުތަކަށް އެބައިމީހުން ފުރަގަސްދީ، އެ إِلٰهއަށް ކިޔަމަންތެރިވުމަށް ޓަކައި ކުރާންޖެހޭ އެންމެހައި ޢަމަލުތައްނުކޮށް ދޫކޮށްލިއެވެ. ވީމާ، އެބައިމީހުންނީ ޝައިޠާނާއަށް ތަބާވާ ޝައިޠާނާގެ ލަޝްކަރުގެ މީހުންނެވެ. ދަންނާށެވެ! ގެއްލި ހަލާކުވެގެންވާ ބަޔަކީ ޝައިޠާނާއާއި ޝައިޠާނާގެ ލަޝްކަރުގެ މީހުން ކަން ކަށަވަރެވެ. އެހެނީ، ދުނިޔޭގައި އުޅުނުއިރު އެބައިމީހުން ޢަމަލުކޮށް އުޅުނު ގޮތަކީ، اللهُ އަށާއި، އެ إِلٰهُގެ ރަސޫލާއަށް ނިސްބަތްކޮށް ދޮގުހަދައި، ތެދުމަގު ވިއްކައިލައި، މަގުފުރެދުން ގަތުމެވެ. އަދި ސުވަރުގޭގެ ދާއިމީ ނިޢުމަތް ވިއްކައިލައި، ނަރަކައިގެ ދާއިމީ ޢަޛާބު ގަތުމެވެ. ފަހެ، އެބައިމީހުން އެ ކުރި ކަންކަމުގެ ސަބަބުން، ދުނިޔެއާއި އާޚިރަތުގައި އެބައިމީހުންނަށް ހުރީ މުޅީން ވެސް ގެއްލުމާއި ހަލާކެވެ.[21]","[21]- زُبْدَةُ التَّفْسِيرِ لِلدُّكْتُورِ مُحمَّد بنِ سُلَيْمَان الْأشْقَر"],["(20)ހަމަކަށަވަރުން، اللهُ އާއި، އެ إِلٰهُގެ ރަސޫލާއާ ދެކޮޅުވެރިވެ އިސްލާމް ދީނާ ހަނގުރާމަކުރާ މީހުން ދަންނާށެވެ! ދުނިޔޭގައި އެބައިމީހުން ވާހުށީ ނުބައި ނުލަފާ އަބާއްޖަވެރީންނާ އެކުގައެވެ. އަދި އާޚިރަތުގައި އެބައިމީހުން ވާހުށީ، ދެރަކުރެއްވި ނިކަމެތިކުރެއްވިގެންވާ މީހުންނާ އެކު ނަރަކައިގައެވެ. ސަބަބަކީ، اللهُ އަށް އެބައިމީހުން އުރެދި، އެ إِلٰهُގެ ރަސޫލާގެންނެވި ރިސާލަތު ދޮގުކޮށް، އެ إِلٰهُގެ ދީނާ ހަނގުރާމަކުރާ މީހުންނާ ބައިވެރިވެ، އެބައިމީހުންނާ އެކުގައި އުޅުނުކަމެވެ.",""],["(21) اللهُ ގެ އަޒަލިއްޔަ ޢިލްމުފުޅުގައިވާ ގޮތުގެ މަތީން، މިންވަރުކުރައްވައި، ނިޔާކުރައްވައި، الَّلوْحُ الْمَحْفُوظُގައި ލިޔުއްވައިފައި ވަނީ މި ފަދައިންނެވެ. ހަމަކަށަވަރުން، ކާފިރުންގެ މައްޗަށް ގަދަވެގަނެވޭ ފަދަ ބާރު ލިބިގެން ވަނީ، ހަމައެކަނި ތިމަން إِلٰهއަށާއި، ތިމަން إِلٰهُގެ ރަސޫލުންނަށާއި، އިޚްލާޞްތެރިކަމާ އެކު، ތިމަން إِلٰهއަށް އީމާންވެގެން ތިބި މުއުމިނުންނަށް ކަން ކަށަވަރެވެ. އަދި އެ ކަން އެނގި ކަށަވަރުވަނިވި ދަލީލުތައް، ތިމަން إِلٰهُ ބާވައިލެއްވި ކީރިތި ޤުރްއާނުގައި ސާފުކޮށް ބަޔާންވެގެން ވެއެވެ. ހަމަކަށަވަރުން، اللهُ އީ، ހުރިހައި ބާރެއް ލިބިވޮޑިގެންވާ، ގަދަކީރިތިވަންތަ، ޢަޒީޒުވަންތަ إِلٰهއެވެ. ވީމާ، އެ إِلٰهُގެ އަޅުތަކުންގެ ތެރެއިން އިޚްލާޞްތެރި މުއުމިނުންނަށް ނަޞްރުދެއްވައި، އެބައިމީހުންގެ ޢަދުއްވުން ބަލިކުރެއްވުމަށް، އެ إِلٰهُ ކުޅަދުންވަންތައެވެ. ދަންނާށެވެ! އެ إِلٰه ކުރައްވާކަމަކަށް ހުރަސްއަޅައި، އެ ކަމެއް ވިޔަނުދީ މަނާ ކުރެވޭނޭ ހަމަ އެއްވެސް ފަރާތެއް ނުވެއެވެ.[22] މި އާޔަތް ބާވައިލެއްވުނު ސަބަބު: اَلْإِمَامُ مُقَاتِلُ  ވިދާޅުވިއެވެ. މައްކާއާއި، ޠާއިފާއި، ޚައިބަރު ފަތަޙަވުމުން، ކައު އިތުރު ރަސޫލާގެ ބައެއް އަޞްޙާބުން ވިދާޅުވިއެވެ. ތިމަންމެންގެ އުންމީދަކީ، ރޫމީންނާއި ފަރިސީންގެ މައްޗަށް ވެސް ތިމަންމެން ގަދަވެ، އެބައިމީހުންގެ ރަށްތައް ވެސް ފަތަޙަވާނޭގޮތް، اللهُ  މިންވަރުކޮށްދެއްވުމެވެ. ދެންފަހެ، އެ އަޞްޙާބުން އެ ވިދާޅުވި ބަސްފުޅުގެ އަޑު، މުނާފިޤުންގެ ރައީސު عَبْدُ اللهِ بْنِ أُبَيِّ بْنِ سَلُولއަށް އިވުމުން އޭނާ ބުންޏެވެ. ތިޔަބައިމީހުން ތިޔަ ހީކުރަނީ، ފާރިސީންނާއި ރޫމީންނަކީ ތިޔަބައިމީހުން ތިޔަ ބަލިކުރި މީހުންފަދަ ބާރެއް ނެތް ބަޔަކު ކަމުގައިހެއްޔެވެ؟ اللهُ  ގަންދީ ބުނަމެވެ. އެބައިމީހުންނަކީ، ތިޔަބައިމީހުން ތިޔަ ހީކުރާ ވަރަށްވުރެން، ޢަދަދުގެ ގޮތުން މާގިނަ ބައެކެވެ. އަދި އެބައިމީހުންނަކީ، ތިޔަބައިމީހުން ތިޔަ ހީކުރާ ވަރަށްވުރެން ބާރުގެ ގޮތުން ވެސް، މާގަދަފަދަ ބައެކެވެ. ދެން، އޭނާގެ އެ ވާހަކަތަކާ ގުޅޭ ގޮތުން މިއާޔަތް ބާވައިލެއްވުނެވެ.[23]","[22]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[23]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(22) اللهُ އަށާއި، އާޚިރަތް ދުވަހަށް އީމާންވެ، އެ إِلٰهُ ބާވައިލެއްވި ޝަރީޢަތުގައިވާ ގޮތަށް، ޢަމަލުކުރާ މީހުންނަކީ، اللهُ އާއި، އެ إِلٰهُގެ ރަސޫލާއާ ދެކޮޅުވެރިވެ، އެ إِلٰهُ ބާވައިލެއްވި ޝަރީޢަތާ ޚިލާފުވާ މީހުންދެކެ ލޯބިވެ، އެ ފަދަ ބަޔަކާ ގުޅިގެން އުޅޭ ބަޔަކު ކަމުގައި ވާތީ، އިބަ ރަސޫލާ ދެކެވަޑައެއްނުގަންނަވާނެތެވެ. އަދި، الله އާއި، އެ إِلٰهُގެ ރަސޫލާއާ ދެކޮޅުވެރިވާ މީހުންނަކީ، اللهُ ގެ އެއްކައުވަންތަކަން ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންގެ މައިންބަފައިން ކަމުގައި ވިއަސް އަދި ދަރީން ކަމުގައި ވިއަސް އަދި އަޚުން ކަމުގައި ވިއަސް އަދި އެ ނޫން އެހެން ގާތްތިމާގެ ބަޔަކު ކަމުގައި ވިއަސް، އެ ކަން ހުންނާނީ، ހަމަ އެ ގޮތަށެވެ. ވުމާއެކު، اللهُ އަށާއި އާޚިރަތް ދުވަހަށް އީމާންވާ އެއްވެސް މުއުމިނަކު، ކާފިރުންދެކެ ލޯބިވެ، ހިތުގެއަޑީން ބަހައްޓާ އެއްވެސް ކަހަލަ ގާތް ގުޅުމެއް އެއްވެސް ކާފިރަކާ ނުބަހައްޓާނެތެވެ. އެހެނީ، އީމާންކަމަކީ ކާފިރުންދެކެ ލޯބިވެ އެބައިމީހުންނާ ގުޅިގެން އުޅުން ނަފީކުރާ ކަމެކެވެ. އެހެނެއްކަމަކު، ކާފިރު މައިންބަފައިންނާއި، ދަރީންނާއި، ގާތްތިމާގެ މީހުންނާ އެހީތެރިވާން ޖެހިއްޖެ ޙާލަތެއްގައި، އެބައިމީހުންނާ އެހީތެރިވެ އުޅުން މުސްލިމުންނަކަށް، އެ إِلٰهُ މަނައެއް ނުކުރައްވަތެވެ. ޝައްކެއްނެތެވެ. ލޭގެ ގުޅުމަށްވުރެން ބޮޑުވެފައި ބާރުގަދައީ، އީމާންކަމުގެ ގުޅުން ކަން ކަށަވަރެވެ. އެހެންކަމުން، އީމާންކަމުގެ ގުޅުމަށް އިސްކަންދިނުމަށް، ކޮންމެ މުސްލިމަކުމެ ފަރުވާތެރިވުން ހުއްޓެވެ. ފަހެ، اللهُ އާއި، އެ إِلٰهُގެ ރަސޫލާއާ ދެކޮޅުވެރިވާ ބަޔަކުދެކެ ލޯބިނުވެ، އެ ފަދަ ބަޔަކާ ނުގުޅި، ރަޙްމަތްތެރިނުވެ އުޅޭ މީހުންނާމެދު ދަންނާށެވެ! އެބައިމީހުންނަކީ، އެ إِلٰهُ އެބައެއްގެ ހިތުގައި އީމާންކަން ލައްވައި، އީމާންކަންމަތީ ސާބިތުކުރެއްވުމުން، އެބައިމީހުންގެ ހިތުގައި އީމާންކަމުގެ ބިންވަޅު ނެގުނު މީހުންނެވެ. އަދި އެބައިމީހުންނަކީ، އެ إِلٰهُގެ ޙަޟްރަތުން އެބައިމީހުންނަށް ފޮނުއްވާ އަލިގަދަ ނޫރާއި، މަތިވެރި އިލްހާމާއި، މަދަދާއި، ވާގިވެރިކަމުން، އެބައިމީހުންގެ ހިތްތަކަށް ހަމަޖެހުން ލިބޭ ބައެއް ވެސް މެއެވެ. އަދި ދުނިޔެމަތީގައި، އެބައިމީހުންނަށް ނަޞްރުދެއްވައި، ޢަދުއްވުންގެ މައްޗަށް ގަދަކަންދެއްވައި، ބާރުވެރިކުރައްވައި، އެ إِلٰهُގެ ޙަޟްރަތުން ފޮނުއްވާ ޚާއްޞަ ރޫޙަކުން އެބައިމީހުންގެ ހުރިހައި ކަމަކަށް، އެ إِلٰهُ ދިރުން ދެއްވަތެވެ. އަދި އާޚިރަތް ދުވަހުން، އެ ސުވަރުގެތަކުގެ ދަށުން ތަފާތު ބާވަތް ބާވަތުގެ އާރުތައް ދެމިދެމިހުންނަ، ނިޢުމަތްތަކުން ފުރިގެންވާ ސުވަރުގެތަކަށް، އެ إِلٰهُ އެބައިމީހުން ވައްދަވާނެތެވެ. އަދި އަބަދުގެއަބަދަށް އެ ތާނގައި ދެމިތިބުމުގެ ނިޢުމަތް، އެބައިމީހުންނަށް، އެ إِلٰهُ ދެއްވާނެތެވެ. އަދި މި ފަދަ މާތް މަތިވެރި ނިޢުމަތްތައް ދެއްވުމުގެ އިތުރަށް، اللهُ  އެބައިމީހުންދެކެ ރުހިވޮޑިގެންވާނެތެވެ. އަދި އެބައިމީހުންގެ ޢަމަލުތައް ޤަބޫލުކުރައްވައި، ދުނިޔެއާއި އާޚިރަތުގައި، އެ إِلٰهُގެ ރަޙްމަތްވަންތަކަން އެބައިމީހުންގެ މައްޗަށް އޮއްސަވާނެތެވެ. އަދި ދުނިޔެއާއި އާޚިރަތުގައި، އެބައިމީހުންގެ މައްޗަށް، އެ إِلٰهُ އޮއްސެވި އަދި އޮއްސަވާ ރަޙްމަތާމެދު، އެ إِلٰهُ ދެކެ ރުހި، އެ إِلٰهُ ދެއްވި ދެއްވުންތަކާމެދު، އުފައުކުރާ ޙާލު، އެ ސުވަރުގެތަކުގައި އެބައިމީހުން ދެމިތިބޭނެތެވެ. އެހެނީ، އެބައިމީހުންނަކީ، اللهُ ގެ އަމުރުފުޅުތަކަށް ކިޔަމަންތެރިވެ، އެ إِلٰهُގެ ޢަދުއްވުންނާ ހަނގުރާމަކުރި ލަޝްކަރުގެ މީހުންނެވެ. އަދި އިޚްލާޞްތެރި މުއުމިނުންނަށް، އެ إِلٰهُގެ މަގުގައި ނަޞްރުދީ އުޅުނު، އެ إِلٰهُގެ ލަޝްކަރުގެ މީހުންނެވެ. ދަންނާށެވެ! ހަމަކަށަވަރުން، اللهُ ގެ ލަޝްކަރުގެ މީހުންނަކީ، ދުނިޔޭގައި ކާމިޔާބާއި ނަޞްރުލިބި، އާޚިރަތުގައި ދިންނެވުމުގެ ނަޞީބުލިބެނިވި މީހުންނެވެ.[24] މި އާޔަތް ބާވައިލެއްވުނު ސަބަބު: الْإمَامُ الْبَيْهَقِي ރިވާކުރެއްވިއެވެ. ބަދްރު ހަނގުރާމައިގެ ދުވަހު، أَبُوعُبَيْدَة عَامِرُ بْنِ الْجَرَّاح ގެ ބައްޕަ اَلْجَرَّاحُ މަސައްކަތްކުރަމުން ދިޔައީ أَبُو عُبَيدَة  ޝަހީދުކޮށްލުމަށެވެ. އެއިރު، أَبُو عُبَيدَة ގެ ބައްޕައަކީ ކާފިރެކެވެ. ނަމަވެސް، އޭނާ އެ ގޮތަށް މަސައްކަތްކުރި ކޮންމެ ފަހަރަކު ވެސް، އޭނާގެ އެތިފަހަރުން أَبُو عُبَيدَة  ރެކިވަޑައިގަންނަވަމުން ގެންދެވިއެވެ. އެންމެފަހުން، أَبُو عُبَيدَة އަށް މަޖްބޫރުވެވަޑައިގަތީ أَبُو عُبَيدَة ގެ ބައްޕަ ޤަތުލުކުރެއްވުމަށެވެ. އެހެންކަމުން، މި އާޔަތް ބާވައިލެއްވުނީ އެ ޙާދިޘާއާ ގުޅިގެންނެވެ.[25]‏","[24]- التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي وَزُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأَشْقَر\n[25]- السُّنَنُ الْكُبْرَى لِلْإمَام الْبَيْهَقِي"],["سُورَةُ الْحَشْرِއަކީ މަދަނީ ސޫރަތެކެވެ. އަދި “ سُورَةُ بَنِى النَّضِيْر] މި ފަދައިން ވެސް މިސޫރަތަށް ކިޔެއެވެ. އަދި މި ސޫރަތަކީ، މުސައްބަޙާތުގެ ސޫރަތްތަކުގެ ތެރެއިން ސޫރަތެއް ވެސް މެއެވެ. މުސައްބަޙާތުގެ ސޫރަތްތަކަކީ، “سُبْحَانَ] “سَبَّحَ] “يُسَبِّحُ] “سَبِّحْ] މި ހަތަރު ލަފްޒުންކުރެ ލަފްޒަކުން ފެށޭ ކޮންމެ ސޫރަތެކެވެ. ވުމާއެކު، ކީރިތި ޤުރްއާނުގައި ވަނީ މުސައްބަޙާތުގެ ހަތް ސޫރަތެވެ. މި ސޫރަތުގައި ވަނީ (24) ސައުވީސް އާޔަތެވެ. އެއީ (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (59) ފަންސާސް ނުވަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْبَيِّنةއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[26] މި ސޫރަތަށް سُوْرَةُ الْحَشْرِ މި ނަން ކިއުނީ، اللهُ ގެ ކުޅަދުންވަންތަކަމުން، ޔަހޫދީ ޤަބީލާތަކުގެ ތެރެއިން بَنُو النَّضِيْر ވަންހައިގެ މީހުންނާއި، بَنُو قُرَيْظَة ވަންހައިގެ މީހުން މަދީނާގެ ރަށްބޭރަށް އެއްކުރައްވައި، بَنُوْ قَيْنُقَاعُ ވަންހައިގެ މީހުންނަށް މަދީނާގައި އުޅެވޭގޮތް މިންވަރުކޮށްދެއްވައި، اللهُ ، އެބައިމީހުން އެންމެން މަދީނާއަށް ޖަމާކުރެއްވި ކަމަށް ޓަކައެވެ.[27] ޢަރަބި ބަހުގައި الْحشْرُގެ މާނައަކީ، އެއްތަނަކަށް އެއްކޮށް ޖަމާކުރުމެވެ. ވުމާއެކު، الْحَشْرُއަކީ ޤިޔާމަތް ޤާއިމުވާ ދުވަހުގެ ނަންތަކުގެ ތެރެއިން ނަމެއް ވެސް މެއެވެ. މި ސޫރަތް ފައްޓަވައިފައި ވަނީ، ޘަނާއާއި ތަޢުރީފުގެ ލަފްޒެއްކަމުގައިވާ “سَبَّحَ] މި ލަފްޒުންނެވެ. އެއަށްފަހު މި ސޫރަތުގައި ވަނީ، މަދީނާގައި އުޅުނު ޔަހޫދީ ޤަބީލާއެއް މަދީނާއިން ބޭރުކުރައްވައި، އެބައިމީހުންގެ ގޯތިގެދޮރުން އެބައިމީހުން ނެރުއްވާން ދިމާވި ޙާދިޘާގެ ވާހަކައެވެ. އެ ބަޔަކީ، بَنُو النَّضِيْر ވަންހައިގެ ޔަހޫދީންނެވެ. ދެން، އެބައިމީހުންގެ ވާހަކަތަކަށް ފަހު، ފައިއު މުދައު ބަހާނޭ ގޮތުގެ ޝަރްޢީ ޙުކުމްތައް މި ސޫރަތުގައި ވެއެވެ. އަދި ގޯތިގެދޮރު ދޫކޮށް މަދީނާއިން ނުނިކުތުމަށް بَنُو النَّضِيْر ވަންހައިގެ ޔަހޫދީންނަށް ހިތްވަރުދީ އުޅުނު މުނާފިޤުންގެ ހުރި ދޮގުވެރިކަމާއި ފިނޑިކަމުގެ ވާހަކަ ވެސް މި ސޫރަތުގައި ވެއެވެ. ދެން އެއަށްފަހު މި ސޫރަތުގައި ވަނީ، اللهُ އަށް ބިރުވެތިވެ ތަޤްވާވެރިވުމަށް މުއުމިނުންނަށް، އެ إِلٰهُ ކުރެއްވި އަމުރުފުޅާއި، އެ އަމުރުފުޅަށް ކިޔަމަންވާ މީހުންނަށް ލިބޭނޭ ދަރުމައިގެ ވާހަކައެވެ. އަދި އުރެދި ނުކިޔަމަންތެރިވާ މީހުންނަށް ލިބޭނޭ ސަޒާގެ ވާހަކައެވެ. އަދި، اللهُ  ހެއްދެވި ތަކެތީގެ ތެރެއިން ފަރުބަދަތައް ފަދަ ތަކެއްޗަށް ވެސް، ކީރިތި ޤުރްއާނުން ކުރާ އަސަރުގެ ބޮޑުކަމުގެ ވާހަކައެވެ. މި ސޫރަތް ނިންމަވައިލައްވައިފައި ވަނީ، اللهُ ގެ ރިވެތި އިސްމުފުޅުތަކުގެ ތެރެއިން ބައެއް އިސްމުފުޅުތަކުންނެވެ.[28]\n...\nبِسْمِ اللَّهِ الرَّحْمَٰنِ الرَّحِيمِ\nالله ގެެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރަން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤު ދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑުތަކާއި ބިމުގައިވާ އެންމެހައި ޚަލްޤުތަކުން، اللهُ ގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަކިޔައި ޘަނާދަންނަވަތެވެ. އަދި، اللهُ އީ ގަދަކީރިތިވަންތަ، ޢަޒީޒުވަންތަ، ޙަކީމުވަންތަ إِلٰهއެވެ.","[26]- مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\n[27]- مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\n[28]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އެ إِلٰهއީ، އަހްލުކިތާބީންގެ ތެރޭގައިވާ ކާފިރުންގެ ތެރެއިން بَنُو النَّضِيْر ވަންހައިގެ ޔަހޫދީން، އެއްވެސް ހަނގުރާމައަކާ ނުލައި، އެބައިމީހުންގެ ފުރަތަމަ އެއްވުމުގައި، އެބައިމީހުންގެ ގޯތިގެދޮރުން ނެރެލެއްވި، إِلٰهއެވެ. އޭ މުސްލިމުންނޭވެ! بَنُو النَّضِيْر ވަންހައިގެ ޔަހޫދީން ވަޒަންވެރިވެގެންތިބި ގޯތިގެދޮރުން އެބައިމީހުން ނުކުންނާނޭ ކަމަކަށް ތިޔަބައިމީހުން ފަހަރެއްގައި ވެސް ހީއެއް ނުކުރަމުއެވެ. ސަބަބަކީ، އެބައިމީހުންގެ ކިއްލާތައް ވަރުގަދަވެފައި ހަނގުރާމައިގެ ހަތިޔާރާއި ހަނގުރާމަވެރީންގިނަ، ނުހަނު ބާރުހުރި ގަދަފަދަ ލަޝްކަރެއްގެ ވެރި ބަޔަކު ކަމުގައި އެބައިމީހުންވީ ކަމެވެ. އަދި ގެވެހިކަންވާރާއި، ދަނޑުބިން ގިނަ، ނުހަނު މުއްސަނދި ތަނަވަސް ބަޔަކު ކަމުގައި އެބައިމީހުންވީކަން ވެސް މެއެވެ. އަދި بَنُو النَّضِيْر ވަންހައިގެ ޔަހޫދީ ކާފިރުން ވެސް ޔަޤީންކޮށްގެން ތިބީ، އެބައިމީހުންގެ ކިއްލާތަކުގެ ވަރުގަދަކަމުންނާއި، އެބައިމީހުންގެ ހިތްވަރުގަދަކަމާއި، ގަދަފަދަކަމުން، އެއްވެސް ބަޔަކަށް އެބައިމީހުން ބަލިކޮށްނުލެވޭނޭ ކަމުގައެވެ. އަދި އެ ކިއްލާތަކުގައި ތިބެގެން، اللهُ ގެ މަގުގައި ހަނގުރާމަކުރާ މުސްލިމުންގެ ލަޝްކަރާ ދެކޮޅަށް ހަނގުރާމަކުރުމުގައި ދެމިތިބެވިދާނޭ ކަމުގައެވެ. ނަމަވެސް، اللهُ ގެ ރަސޫލާއަށް، އެ إِلٰهُ އަމުރުކުރެއްވީ އެބައިމީހުން މަދީނާއިން ނެރެލެއްވުމަށެވެ. އެހެންކަމުން، اللهُ ގެ އަމުރުފުޅާ އެއްގޮތަށް، رَسُولُ اللهِ  އެބައިމީހުންގެ ކިއްލާތައް ޙިޞާރުކުރެއްވިއެވެ. އަދި ހަމަ އެ ވަގުތު، اللهُ ، އެބައިމީހުންގެ ހިތްތަކަށް ނުހަނު ބޮޑު ބިރުވެރިކަން ވައްދަވައި، އެބައިމީހުންގެ ހިތްތައް ބިރުވެރިކަމުން ފުރުއްވައިލެއްވިއެވެ. ވީމާ، اللهُ ގެ ކޯފާއާއި ޢަޛާބު އެބައިމީހުންގެ މައްޗަށް އައީ، އެބައިމީހުން ހީވެސް ނުކުރާފަދަ ގޮތަކަށެވެ. އަދި ގޯތިގެދޮރުން އެބައިމީހުން ނެރެލެވި، އެބައިމީހުން އެންމެން އަރުވައިލެވޭނޭ ކަން އެބައިމީހުންނަށް ޔަޤީންވީ ހިނދު، ކިއްލާތަކުގެ ތެރޭގައި ތިބެގެން އަމިއްލަ އަތުން އެބައިމީހުންގެ ގޯތިގެދޮރު ހަލާކުކުރަމުން އެބައިމީހުން ގެންދިޔައެވެ. އެއީ، އެބައިމީހުން ނުހަނު މޮޅަށް ހަދައިފައިހުރި ގޯތިގެދޮރުގައި މުސްލިމުން އުޅުނަ ނުދިނުމުގެ ބޭނުމުގައެވެ. އަދި بَنُو النَّضِيْر ވަންހައިގެ ޔަހޫދީން، އެބައިމީހުންގެ ކިއްލާތަކުގެ ތެރޭގައި ތިބެގެން އެ ގޮތަށް ކަންތައްކުރަމުން ދިޔައިރު، މުސްލިމުން ވެސް ދިޔައީ، އެ ޔަހޫދީންގެ ކިއްލާތަކުގެ ބޭރުގައި ތިބެގެން އެބައިމީހުންގެ ގޯތިގެދޮރާއި ދަނޑުފަނގުތައް ހަލާކުކޮށް އެ ތަކެއްޗަށް ގެއްލުން ދެމުންނެވެ. އޭ ބުއްދީގެ އަހްލުވެރީންނޭވެ! ފަހެ، މި ކަންތައްތަކުން ތިޔަބައިމީހުން ޢިބްރަތް ލިބިގަންނާށެވެ! ހަމަކަށަވަރުން، اللهُ އާ ދެކޮޅުހަދައި، އެ إِلٰهއަށް ޚިޔާނާތްތެރިވާ މީހުންނާމެދު، އެ إِلٰهُ ކަންތައްކުރައްވަނީ އެ ފަދައިންނެވެ.[29] ދަންނާށެވެ! بَنُو النَّضِيْر ވަންހައިގެ މީހުންނަކީ، هَارُونُ ގެ ދަރިކޮޅުން އައި ޔަހޫދީންގެ ޤަބީލާއެކެވެ. އެބައިމީހުން މަދީނާއަށް އައިސް އެ ރަށުގައި ވަޒަންވެރިވީ، އިސްރާއީލުގެ ދަރީންގެ ތެރޭގައި އުފެދުނު ފިތުނައިގެ ޒަމާނުގައެވެ. ދެން އެ ޒަމާނުން ފެށިގެން އެ ޤަބީލާގެ މީހުން މަދީނާގައި އުޅެމުން ދަނިކޮށް، رَسُولُ اللهِ  މަދީނާއަށް ހިޖްރަކުރެއްވުމުން، މުސްލިމުންނާ ދެކޮޅަށް، އެއްވެސް ކަމެއްގައި މުޝްރިކުންނާ ބައިވެރިނުވުމަށް އެއްބަސްވެ، رَسُولُ اللهِ އާ އެކު، އެބައިމީހުން ޞުލްޙައިގެ މުޢާހަދާއެއް ކުރިއެވެ. ނަމަވެސް، އެ މުޢާހަދާ އެބައިމީހުން އަމިއްލައަށް އުވައިލައި، މުސްލިމުންނާ ދެކޮޅަށް މުޝްރިކުންނާ ބައިވެރިވެ، ޚިޔާނާތްތެރިވެ، رَسُولُ اللهِ  ޝަހީދުކޮށްލުމަށް ވެސް ގަސްތުކުޅައެވެ. ދެން، އެ ގޮތަށް އެބައިމީހުން ކަންތައް ކުރުމުން، رَسُولُ اللهِ  އެބައިމީހުންގެ ކިއްލާތައް ޙިޞާރުކުރައްވައި، އެބައިމީހުން މަދީނާއިން ނުކުތުމަށް އެއްބަސް ވެއްޖައުމަށް ދާނދެން އެ ޙިޞާރު ދެމެހެއްޓެވިއެވެ.[30] އަދި އެބައިމީހުންގެ އަނބިދަރީންނާއި އަޅުން ގޮވައިގެން، އެބައިމީހުންގެ މުދަލުގެ ތެރެއިން އެބައިމީހުންނަށް އުފުލުނު އެއްޗެއް ހިފައިގެން އެއްވެސް ހަތިޔާރަކާ ނުލައި އެބައިމީހުންގެ ގޯތިގެދޮރު ދޫކޮށް ހިޖްރަކުރުމަށް، رَسُولُ اللهِ  އެބައިމީހުންނަށް އަމުރުކުރެއްވިއެވެ. ވުމާއެކު، އެ ޤަބީލާގެ ބޮޑުންނާ އެކު އެބައިމީހުންގެ ތެރެއިން ގިނަ މީހުން ދިޔައީ ޚައިބަރަށެވެ. އެ ނޫން މީހުން ދިޔައީ ޝާމުކަރައަށެވެ. އެބައިމީހުން މަދީނާއިން ނުކުތީ ހަ ސަތޭކަ ޖަމަލު ބަރުކޮށްގެން، އެ ތަކެއްޗަށް އުފުލުނު އެއްޗެއް ހިފައިގެންނެވެ. އެބައިމީހުންގެ ތެރެއިން އިސްލާމްވީ އެންމެ ދެމީހުންނެވެ. އެއީ، يَامِينُ بْنِ عَمْرُوއާއި، أَبُو سَعْدُ بْنِ وَهْبއެވެ. ވުމާއެކު، އެ ދެ މީހުންގެ މުދައު، އެ ދެ މީހުންނަށް ދޫކުރެއްވިއެވެ.[31] އަދި هَارُونُ ގެ ދަރިކޮޅުން އައިސް ތިބި بَنُو النَّضِيْر ވަންހައިގެ ޔަހޫދީންނަކީ، މަދީނާއިން އެބައިމީހުން ނެރެލެވުމުގެ ކުރީން، ދުވަހަކުވެސް އެބައިމީހުންގެ ގޯތިގެދޮރުން ނެރެލެވުނު ބައެއް ނޫނެވެ.[32] رَسُولُ اللهِ  ޙަދީޘުކުރެއްވިއެވެ. «نُصِرْتُ بِالرُّعْبِ مَسِيْرَةَ شَهْرٍ».[33] މާނައީ: “ތިމަން ރަސޫލާގެ ޢަދުއްވުންނާއި، ތިމަން ރަސޫލާއާ ދެމެދު އެއް މަސް ދުވަހުގެ ދުރު ރާސްތާއެއް އޮތްކަމުގައިވީ ނަމަވެސް، اللهُ ، ތިމަން ރަސޫލާއަށް ދެއްވާ ނަޞްރުގެ ސަބަބުން، އެބައިމީހުންގެ ހިތްތަކަށް، ބިރުވެރިކަން ވަންނާނެތެވެ.] އަދި ދަންނާށެވެ! އެންމެ ފުރަތަމަ، ޢަރަބި ކަރައިން ނެރެލެވުނު އަހްލުކިތާބީންނަކީ، بَنُو قَيْنُقَاعُ ވަންހައިގެ ޔަހޫދީންނެވެ. އެއީ ހިޖްރައިން ދެވަނަ އަހަރުގެ ޝައްވާލު މަހުގައެވެ. މަދީނާއިން ނެރެލެވުމުން އެބައިމީހުން ދިޔައީ ޝާމުކަރައަށެވެ.[34] އަދި الْإمَامُ الْكَلْبِي ވިދާޅުވިއެވެ: “ޢަރަބިކަރައިން ނެރެލެވުނު އަހްލުކިތާބީންގެ އެންމެ ފަހު ޖަމާޢަތް ޢަރަބިކަރައިން ބޭރުކުރެއްވީ عُمَرُ އެވެ.] [35]","[29]- زُبْدَةُ التَّفْسِيرِ لِلدُّكْتُورِ مُحَمَّدُ بنِ سُلَيْمَان الْأشْقَر\n[30]- الرَّحِيقُ الْمَخْتُومُ لِلدُّكْتُورِ صَفِيِّ الرَّحْمَنِ الْمُبَارَكْفُورِي\n[31]- الرَّحِيقُ الْمَخْتُومُ لِلدُّكْتُورِ صَفِيِّ الرَّحْمَنِ الْمُبَارَكْفُورِي\n[32]- اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[33]- صَحِيحُ الْجامِعِ لِلْإمَامِ الْبُخَارِي وَرَقَمُهُ: 335\n[34]- الرَّحِيقُ الْمَخْتُومُ لِلدُّكْتُورِ صَفِيِّ الرَّحْمنِ الْمُبَارَكْفُورِي\n[35]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(3) އަދި بَنُو النَّضِيْر ވަންހައިގެ މީހުންނަކީ، އެބައިމީހުންގެ ގޯތިގެދޮރާއި އެބައިމީހުން ދިރިއުޅުނު ރަށުން ބޭރުކޮށްލެވޭނޭ ބަޔަކުކަމުގައި މިންވަރުކުރައްވައި، އެ ކަން އެ ގޮތަށް، اللهُ  ލިޔުއްވައިފައި ނުވި ނަމަ، ހަމަކަށަވަރުން، بَنُو قُرَيْظَة ވަންހައިގެ މީހުންނަށް، މިދުނިޔޭގައި، އެ إِلٰهُ ދެއްވި ފަދަ ޢަޛާބެއް، بَنُو النَّضِيْر ވަންހައިގެ މީހުންނަށް ވެސް ދެއްވީހެވެ. ނަމަވެސް، بَنُو النَّضِيْر ވަންހައިގެ މީހުންނަށް ޓަކައި، އެ إِلٰهُ ކަނޑައަޅުއްވައިފައި ވަނީ، ދުނިޔެމަތީގައި ރަށުން ބޭރުކުރެވުމަށް ފަހު، އާޚިރަތް ދުވަހު ނަރަކައިގެ ގަދަފަދަ ޢަޛާބު ދެއްވުމަށެވެ. ވުމާއެކު، ނަރަކަ އެބައިމީހުންނަށް އިންތިޒާރުކުރެތެވެ. އަދި ނަރަކައިން ނުކުތުމެއްނެތި، އަބަދުގެއަބަދަށް އެބައިމީހުން އެ ތާނގައި ދެމި ތިބޭނެތެވެ. ދަންނާށެވެ! بَنُو قُرَيْظَة ވަންހައިގެ މީހުންނަށް، މި ދުނިޔޭގައި، اللهُ  ދެއްވި ޢަޛާބަކީ، އެވަންހައިގެ ހަނގުރާމަވެރި ފިރިހެނުން ޤަތުލުކުރެވި، އެބައިމީހުންގެ އަންހެނުންނާއި އެބައިމީހުންގެ ކުޑަކުދީން އަޅުވެތިކުރެވުމެވެ.[36]","[36]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(4) بَنُو النَّضِيْر ވަންހައިގެ މީހުން މަދީނާއިން ބޭރުކޮށްލެވުނީ، اللهُ އަށާއި، އެ إِلٰهُގެ ރަސޫލާއަށް އެބައިމީހުން ޢަދާވާތްތެރިވެ، މުސްލިމުންނާ ދެކޮޅަށް މުޝްރިކުންނާ ބައިވެރިނުވާނޭ ކަމަށް އެއްބަސްވެ، އެބައިމީހުންކުރި ޞުލްޙައިގެ މުޢާހަދާ އުވައިލުމުގެ ސަބަބުންނެވެ. ވުމާއެކު، މަދީނާއިން ބޭރުކޮށްލެއްވުމުގެ ޢުޤޫބާތް އެބައިމީހުންނަށް ޙައްޤުވީއެވެ. އަދި، اللهُ އާ ދެކޮޅުވެރިވާ މީހާ ދަންނާށެވެ! ފަހެ ހަމަކަށަވަރުން، اللهُ އީ، އެ إِلٰهއާއި، އެ إِلٰهُގެ ރަސޫލާއާ ދެކޮޅުވެރިވާ މީހާއަށް ޢުޤޫބާތް ދެއްވުމުގައި ނުހަނު ގަދަފަދަވަންތަ إِلٰهއެވެ.[37]","[37]- التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(5) ފަހެ، ތިޔަބައިމީހުން ކަނޑައިލި ކޮންމެ ކަދުރުރުކެއްމެ ކަނޑައިލައިފައި އެ ވަނީ، ނުވަތަ އެ ރުކެއްގެ މޫތަކުގެ މަތީގައި އެ ހުރި ގޮތަށް ހުރުމަށް ތިޔަބައިމީހުން ދޫކޮށްލި ކޮންމެ ކަދުރުރުކެއްމެ ކަނޑައިނުލައި ދޫކޮށްލައިފައި އެ ވަނީ ވެސް، اللهُ ގެ އިޛްނަފުޅަށެވެ. އަދި بَنُو النَّضِيْر ވަންހައިގެ ޔަހޫދީންގެ ކަދުރުރުއްތައް ކެނޑުމުގެ އިޛްނަ، މުސްލިމުންނަށް، اللهُ  ދެއްވީ، އެ ޔަހޫދީން، އެ إِلٰهއަށް ކިޔަމަންވުމުގެ ދާއިރާއިން ބޭރުވެ ފާސިޤުވުމުގެ ސަބަބުން، އެބައިމީހުން ދެރަކުރައްވައި ނިކަމެތި ކުރެއްވުމަށް ޓަކައެވެ.[38] މި އާޔަތް ބާވައިލެއްވުނު ސަބަބު: ފަހެ، بَنُو النَّضِيْر ވަންހައިގެ ޔަހޫދީންނާ މުސްލިމުން ހަނގުރާމަކުރިއިރު، އެ ޤަބީލާގެ ޔަހޫދީން ރުޅިއެރުވުމަށް ޓަކައި، މުސްލިމުންގެ ތެރެއިން ބަޔަކު އެބައިމީހުންގެ ކަދުރުރުއްތައް ކަނޑާން ފެށުމުން، بَنُو النَّضِيْر ވަންހައިގެ މީހުން، ރަސޫލާއާ މުޚާޠަބުކޮށް ދެންނެވިއެވެ. “ އޭ مُحَمَّدُ بْنِ عَبْدِ اللهِއެވެ! ތިބާއީ އިޞްލާޙުކުރެއްވުމަށް ފޮނުއްވިފައިވާ ނަބިއްޔަކު ކަމުގައި ވިދާޅުވެ، ދަޢުވާކުރައްވަމު ނޫންތޯއެވެ؟ ކަދުރުރުއްތައް ކަނޑުއްވައި ގަސްތައް އެންދެވުމަކީ އިޞްލާޙުކުރެއްވުންތޯއެވެ؟ ތިބާއަށް ބާވައިލެއްވުނު ވަޙީގެ ތެރޭގައި، ބިމުގައި ފަސާދަކުރުން ހުއްދަވާ ފަދަ ބަސްފުޅެއް ފެނިވަޑައިގެންނެވީތޯއެވެ؟] މި ފަދައިން ދަންނަވާން ޔަހޫދީންނަށް އެނގުނީ، އެބައިމީހުންނަކީ ތައުރާތުގެ އަހްލުވެރީން ކަމުގައި ވާތީއެވެ. ދެންފަހެ، އެބައިމީހުންގެ އެ ބަސްތަކުން، رَسُولُ اللهِ ގެ ހިތްޕުޅަށް ނުތަނަވަސްކަން ލިބިވަޑައިގަތުމުން، މުސްލިމުންނަށް ވެސް، އެ ކަން ނުހަނު ބޮޑު ކަމަކަށް ވިއެވެ. ވުމާއެކު، މި އާޔަތް ބާވައިލެއްވުނީ އެ ޙާދިޡާއާ ގުޅިގެން ކަމުގައި ޢިލްމުވެރީންވިދާޅުވެފައި ވެއެވެ. އަދި بَنُو النَّضِيْر ވަންހައިގެ މީހުންގެ ކަދުރުރުއްތަކުގެ ތެރެއިން، މުސްލިމުން ކަނޑައިލި ކޮންމެ ރުކެއްމެ ކަނޑައިލީ ނުވަތަ ނުކަނޑައި ދޫކޮށްލީ ވެސް އެބައިމީހުން ރުޅިއަރުވައި ނިކަމެތިކުރުމުގެ ބޭނުމުގައެވެ. އަދި ޔަހޫދީންގެ މުދަލަށް މުސްލިމުން ބޭނުންގޮތެއް ހަދަމުންދާތަން ފެނުމުން، ޔަހޫދީންގެ ރުޅިވެރިކަމާއި ހިތްދަތިކަން އިތުރުވެގެން ދިޔައެވެ. އަދި އެބައިމީހުންގެ ދެރަކަމާއި ނިކަމެތިކަން ފައުޅުވިއެވެ.[39]","[38]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[39]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(6) އަދި بَنُو النَّضِيْر ވަންހައިގެ މީހުންގެ އަވަށުން ލިބިވަޑައިގެންނެވި މުދަލަކީ، ފައިއު މުދަލުގެ ގޮތުގައި، اللهُ ގެ ރަސޫލާއަށް، އެ إِلٰهُ ދެއްވި މުދައު ކަމުގައި ލެއްވިއެވެ. އެހެންކަމުން، ހަނގުރާމައަށް ނުކުތް މުޖާހިދުންގެ މެދުގައި އެ މުދަލެއް ނުބައްސަވަތެވެ. އެހެނީ، އެ މުދައު ލިބިފައި ވަނީ، އެ މުދައު ލިބިގަތުމަށް ޓަކައި އަސްތަކާއި ޖަމަލުތަކަށް ސަވާރުވެ އެ ތަކެތި ދުއްވައި، ހަނގުރާމަކުރުން ފަދަ އެއްވެސް ބުރައެއް މުސްލިމުން އުފުލުމަކާ ނުލައެވެ. އަދި ކިއެއްތަ! اللهُ  އިރާދަކުރައްވާ ބަޔަކު ނިކަމެތިކުރައްވައި، އެ ބަޔެއްގެ މައްޗަށް، އެ إِلٰهُގެ ރަސޫލުންނަށް ގަދަކަންދެއްވައި ބާރުވެރިކުރައްވަތެވެ. އެ ގޮތުން، بَنُو النَّضِيْر ވަންހައިގެ މީހުން އުޅުނު އަވަށް ފަތަޙަވެ، رَسُولُ اللهِ އަށް ނަޞްރުދެއްވައި، އެބައިމީހުންގެ މައްޗަށް ރަސޫލާއަށް ގަދަކަން ދެއްވިއެވެ. ދަންނާށެވެ! اللهُ އީ، ކޮންމެ ކަމެއްގެ މައްޗަށް ކުޅަދުންވަންތަ إِلٰهއެވެ. އެހެންކަމުން، އެ إِلٰهُ އިރާދަކުރެއްވި ކޮންމެ ކަމެއް އެ އިރާދަކުރެއްވި ގޮތަކަށް، އެ إِلٰهُ ކުރައްވަތެވެ.[40] ދަންނާށެވެ! ފައިއު މުދަލަކީ، ހަނގުރާމަކުރުމަކާ ނުލައި ދުޝްމަނުންގެ އަތުން މުސްލިމުންނަށް ލިބޭ މުދަލެވެ. އަދި بَنُو النَّضِيْر ވަންހައިގެ މީހުންއުޅުނު އަވަށަކީ، މަދީނާއާ ދެ މޭލު ދުރުގައި އޮތް އަވަށެކެވެ. ޔާޑުން ބަލާ ނަމަ، މޭލަކީ 1760 ޔާޑެވެ. މުށުން ބަލާ ނަމަ، މޭލަކީ 3520 މުށެވެ. ވީމާ، 2 މޭލަކީ 3520 ޔާޑެވެ. އެއީ، 7040 މުށެވެ.","[40]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(7) ރަށްރަށުގެ އަހްލުވެރީންނާ ހަނގުރާމަ ކުރުމަކާ ނުލައި އެބައިމީހުންގެ އަތުން ލިބޭ މުދައު، ފައިއު މުދަލުގެ ގޮތުގައި، اللهُ ގެ ރަސޫލާއަށް، އެ إِلٰهُ ދެއްވިއެވެ. އެއީ، އެ މުދަލާމެދު، އެ إِلٰهُ ޙުކުމްކުރެއްވި ގޮތެވެ. ދަންނާށެވެ! ފައިއު މުދަލަކީ، اللهُ ގެ ރަސޫލާއަށް، އެ إِلٰهُ ދެއްވި މުދަލެއް ކަން މީގެ ކުރީގެ އާޔަތުގައި ބަޔާންކުރެއްވުމަށް ފަހު، މި އާޔަތުގައި ބަޔާންކުރައްވައިފައި މި ވަނީ، ފައިއު މުދައު ޙައްޤުވާ ފަރާތްތަކެވެ. އެއީ، اللهُ އާއި، އެ إِلٰهُގެ ރަސޫލާއެވެ. اللهُ ގެ ބައި ޚާއްޞަކުރެއްވިގެން ވަނީ، ފަޤީރުންނަށާއި، ޔަތީމުންނަށާއި، މިސްކީނުންނަށާއި، ދަތުރުމަތީގައި އުޅެނިކޮށް އަތްމަތި ހުސްވުމުގެ ސަބަބުން އެހީއަށް ބޭނުންވެފައިވާ ދަތުރުވެރީންނަށެވެ. އަދި، رَسُولُ اللهِ ގެ ބައި ޚާއްޞަކުރެއްވިގެން ވަނީ، އެ މާތް ރަސޫލާގެ ގާތްތިމާގެ ބޭފުޅުންގެ ތެރެއިން ޞަދަޤާތުގައި ހިއްޕެވުން މަނާކުރެއްވިފައިވާ، هَاشِمُ ވަންހައާއި مُطَّلِبُ ވަންހައިގެ ފަޤީރުންނަށާއި، ޔަތީމުންނަށާއި، މިސްކީނުންނަށެވެ. އަދި ފައިއު މުދަލުގެ ޙުކުމް، اللهُ  މި ގޮތަށް ކަނޑައަޅުއްވައި ބަޔާންކުރެއްވީ، މުސްލިމުންނަށް މަޞްލަޙަތުހުރި ގޮތުގައި، އެ މުދައު ހޭދަކުރުމަށެވެ. އަދި އެ މުދަލަކީ، ހަމައެކަނި މުސްލިމުންގެ ތެރެއިން ވަކިބައެއްގެ އަތުގައި ހުރެގެން އެބައިމީހުންގެ މެދުގައި ދައުރުވާ އެއްޗެއްގެ ގޮތުގައިވެ، ފަޤީރުން އެ މުދަލުން މަޙްރޫމުވިޔަ ނުދެއްވުމަށް ޓަކައެވެ. ވީއިރު، رَسُولُ الله  ތިޔަބައިމީހުންނަށް ދެއްވައިފި ކޮންމެ އެއްޗަކާއި، އަމުރުކުރެއްވި ކޮންމެ ކަމެއްގައި ވެސް ތިޔަބައިމީހުން ހިފާހުށިކަމެވެ! އަދި، رَسُولُ اللهِ  ތިޔަބައިމީހުންނަށް މަނާކުރެއްވި ކޮންމެ ކަމަކާއި، ކޮންމެ އެއްޗަކުން ވެސް ތިޔަބައިމީހުން ދުރުވެގަންނަހުށިކަމެވެ! ވީމާ، ފައިއު މުދަލުގެ ތެރެއިން ވެސް، رَسُولُ اللهِ  ތިޔަބައިމީހުންނަށް ދެއްވި އެއްޗެއްގައި ހިފާށެވެ! އަދި، ނުދެއްވާ އެއްޗެއް ލިބިގަތުމަށް ނޭދޭހުށިކަމެވެ! އަދި، اللهُ  އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވުންމަތީ، އަބަދުމެ ތިޔަބައިމީހުން ދެމިތިބޭހުށިކަމެވެ! އެހެނީ ހަމަކަށަވަރުން، اللهُ އީ، އެ إِلٰهُގެ އަމުރުފުޅުތަކާ ޚިލާފުވެ، އެ إِلٰهއަށް އުރެދޭ މީހުންނަށް ޢުޤޫބާތް ދެއްވުމުގައި ގަދަފަދަވަންތަ إِلٰهއެވެ.[41] ދަންނާށެވެ! މި އާޔަތުގައި މިވާ ފައިއު މުދަލުގެ ޙުކުމަކީ، އެއްވެސް ހަނގުރާމައެއް ކުރުމަކާ ނުލައި، މުސްލިމުން ފަތަޙަކުރާ ކޮންމެ ރަށަކުން ލިބޭ މުދައު ބަހާނޭ ގޮތުގެ ޙުކުމެވެ. އަދި މިޙުކުމަކީ، ޤިޔާމަތާ ހަމައަށް ވެސް ދެމިއޮންނާނޭ ޙުކުމެކެވެ.[42]","[41]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[42]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(8) ގޯތިގެދޮރުން ނެރެލެވުމާއި މުދަލުން މަޙްރޫމުކުރެވުމުން، ދީނާއި ޖާނު ސަލާމަތްކުރެއްވުމަށް ޓަކައި، މަޖްބޫރީ ޙާލަތުގައި މަދީނާއަށް ހިޖްރަކުރެއްވި ޞަޙާބީންގެ ތެރެއިން ފަޤީރުންނަށް ވެސް، ފައިއު މުދަލުން ބައެއް، اللهُ  ކަނޑައެޅުއްވިއެވެ. އެހެނީ، އެ ޞަޙާބީން މަދީނާއަށް ހިޖްރަކުރެއްވީ، اللهُ ގެ ފަޟްލުވަންތަކަމުން ރިޒްޤު ތަނަވަސްވެ، ކާފިރުންނާ ޖިހާދުކޮށް، اللهُ އާއި، އެ إِلٰهُގެ ރަސޫލާއަށް ނަޞްރުދެއްވައި، އެ إِلٰهُގެ ރުހިވޮޑިގަތުން ހޯއްދެވުމަށް ޓަކައެވެ. ވީމާ، އެ ފަދަ ޞަޙާބީންނަށް ޓަކައި، ފައިއު މުދަލުން ބައެއް، اللهُ  ކަނޑައެޅުއްވީ، އެ ބޭފުޅުންނަށް ތަނަވަސްކަންދެއްވައި ފުދުންތެރިކުރެއްވުމަށް ޓަކައެވެ. ޝައްކެއްނެތެވެ. އެޞަޙާބީންނަކީ، އެ ބޭފުޅުންގެ ހިތްޕުޅުގައި އީމާންކަމުގެ ބިންވަޅުނެގި، ބަހާއި ޢަމަލު އެއްގޮތްވެ، އީމާންކަން މަތީ ސާބިތުވެތިއްބެވި ތެދުވެރި މުހާޖިރުންނެވެ.",""],["(9) އަދި އެ މުހާޖިރުން މަދީނާއަށް ހިޖްރަކުރެއްވުމުގެ ކުރީން، اللهُ އަށާއި، އެ إِلٰهُގެ ރަސޫލާއަށް އީމާންވެ، އީމާންކަންމަތީ ސާބިތުވެ ތިއްބެވި މަދީނާގެ ވަޒަންވެރީން ކަމުގައިވާ އަންޞާރުންގެ އަރިހަށް، މަދީނާއަށް ހިޖްރަކުރެއްވި މުހާޖިރުންދެކެ އެ އަންޞާރުން ނުހަނު ލޯބިފުޅުވެތެވެ. އަދި އެ މުހާޖިރުންނަށް ނުހަނު ބޮޑަށް، ކަމޭހިތްތަވައި، އެ މުހާޖިރުންނާމެދު ނުހަނު ހެޔޮކޮށް ކަންތައްތައް ކުރައްވަތެވެ. އަދި އެ އަންޞާރުން ތިއްބެވީ، އެ ބޭފުޅުންގެ މުދަލާއި ގޯތިގެދޮރުން މުހާޖިރުންނަށް ބައިއަޅުއްވައި، އެ ބޭފުޅުންގެ ގޯތިގެދޮރުގައި އެ މުހާޖިރުން ބައިތިއްބަވައިގެންނެވެ. އަދި އެ އަންޞާރުން، ބަނޑުހައިހޫނުކަން މަތީ ތިއްބެވި ކަމުގައި ވިއަސް، އެ ބޭފުޅުންގެ އަރިހަށް ހިޖްރަކުރެއްވި މުހާޖިރުން ބަނޑުފުޅުހައިވިއަ ނުދެއްވުމަށް، އެ އަންޞާރުން ތިއްބެވީ، ޢަޒްމުކަނޑައަޅުއްވައިގެންނެވެ. އެ ގޮތުގައި އަންޞާރުން ތިއްބަވަނިކޮށް، رَسُولُ اللهِ އަށް بَنُوْ النَّضِيْر ވަންހައިގެ މީހުންގެ މުދައުތައް ލިބިވަޑައިގަތުމުން، މުހާޖިރުން ގެންނަވައި އެ މުދަލުން ބައެއް އެ މުހާޖިރުންނަށް ދެއްވިއިރު، އެ އިން އެއްވެސް އެއްޗެއް އަންޞާރުންނަކަށް ނުދެއްވައެވެ. އަދި އެ ކަން އެ ގޮތަށް ހިނގައި ދިއުމުން ވެސް، އަންޞާރުންގެ ހިތްޕުޅުގައި މުހާޖިރުންނާމެދު އެއްވެސް ބުރަކަމެއް ނުއުފެދެއެވެ. އަދި ފައިއު މުދައު ބަހާނޭގޮތާމެދު، اللهُ  ބާވައިލެއްވި ޙުކުމްފުޅަށް، އެ އަންޞާރުން ރުހިވަޑައިގަތެވެ. ވުމާއެކު، އަންޞާރުންގެ މުދަލާއި ގޯތިގެދޮރުން މުހާޖިރުންނަށް ބައިއަޅުއްވައި، މުހާޖިރުންނާމެދު އަންޞާރުން ބެހެއްޓެވި އިޙްސާންތެރިކަމަށް ޓަކައި، رَسُولُ اللهِ  އެ އަންޞާރުންނަށް ޝުކްރުއަދާކުރެއްވިއެވެ. ފަހެ، މުދަލުން އަދާކުރަންޖެހޭ ފަރްޟު ޒަކާތާއި އެ ނޫން އެހެނިހެން ޙައްޤުތައް އަދާކޮށް، އެ މީހެއްގެ ނަފްސުގެ ދަހިވެތިކަމުން ސަލާމަތްވެ މިންޖުވެއްޖެ މީހާ ދަންނާށެވެ! ފަހެ ހަމަކަށަވަރުން، އެ ފަދަ މީހުންނަކީ، اللهُ ގެ ދިންނެވުމާއި، ދެ ދުނިޔޭގެ ބާއްޖަވެރިކަން ލިބި، ކާމިޔާބުވާނޭ މީހުންނެވެ. އަދި މުދަލުން އަދާކުރާންޖެހޭ ޙައްޤުތައް އަދާނުކޮށް، މުދަލަށް ދަހިވެތިވެ ބަޚީލުވެގެންފި މީހާ ދަންނާށެވެ! ފަހެ ހަމަކަށަވަރުން، އެ ފަދަ މީހުންނަކީ، ނާކާމިޔާބުވާނޭ އަބާއްޖަވެރީންނެވެ.[43]","[43]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(10) އަދި އިސްލާމްދީން ޤަބޫލުކުރެއްވުމަށް އަވަސްވެވަޑައިގަތް މުހާޖިރުންނާއި އަންޞާރުންނަށް ފަހު، ޤިޔާމަތާ ހަމައަށް ދުނިޔޭގައި އުޅޭ މީސްތަކުންގެ ތެރެއިން ވެސް، އިސްލާމް ދީން ޤަބޫލުކޮށް އެ ދީން މަތީ ސާބިތުވެ، އިޙްސާންތެރިކަމާ އެކު ހެޔޮ ގޮތުގައި އެ މުހާޖިރުންނާއި އަންޞާރުންނާ ތަބާވާ މީހުން، ދުޢާކޮށް، اللهُ އަށް ދަންނަވަތެވެ. “އޭ އަޅަމެންގެ ސާހިބުވަންތަ إِلٰهއެވެ! އަޅަމެންނަށާއި އަޅަމެންނަށްވުރެން ކުރީން، އީމާންވި އަޅަމެންގެ އަޚުންނަށް ފާފަފުއްސަވާފާނދޭވެ! އަދި އީމާންވި މީސްތަކުންނާމެދު އަޅަމެންގެ ހިތުގައި އެއްވެސް ރުޅިވެރިކަމެއް، ޙަސަދަވެރިކަމެއް އަދި ޢަދާވާތްތެރިކަމެއް ވިއަސް ނުލައްވާނދޭވެ! އޭ އަޅަމެންގެ ސާހިބުވަންތަ إِلٰهއެވެ! އިބަ إِلٰهއީ، އަޅުތަކުންގެ މައްޗަށް ނުހަނު އޯގާވަންތަ ރަޙީމުވަންތަ إِلٰهُ ކަން ކަށަވަރެވެ!] ދަންނާށެވެ! މި ފަދައިން ދުޢާކުރުންމަތީ ދެމިތިބޭނީ މުހާޖިރުންނާއި އަންޞާރުންދެކެ ލޯބިވާ، ތެދުވެރި މުއުމިނުންނެވެ. މުހާޖިރުންނާއި އަންޞާރުންނަކީ، މިއުންމަތުގެ މީހުންގެތެރެއިން އެންމެ މާތް އެންމެ ޝަރަފުވެރީންނެވެ. އެހެންކަމުން، ކައު އިތުރު ރަސޫލާގެ އެއްވެސް ޞަޙާބީއަކާމެދު ތިމާގެ ހިތުގައި ކުޑަވެސް ރުޅިވެރިކަމެއް ޙަސަދަވެރިކަމެއް އޮތް މީހަކީ އަދި އެއިން ޞަޙާބީއަކަށް ހުތުރު އެއްޗެތިކިޔައި ބަދުބަސް ބުނެފި މީހަކީ، ޝައިޠާނާގެ ވަސްވާހަށް ހެއްލި، ނުހަނު ބޮޑު އުރެދުމަކުން، اللهُ އަށް އުރެދިގެންފި މީހެކެވެ. ވީމާ، އެ ފަދަ އެއްވެސް މީހަކަށް ފައިއު މުދަލުން އެއްވެސް މިންވަރެއް ލިބުމުގެ ޙައްޤެއް ނޯންނާނެއެވެ.[44]","[44]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(11) އޭ ރަސޫލާއެވެ! މުނާފިޤުންގެ ކަންތަކާމެދު، އިބަ ރަސޫލާ ވިސްނާވަޑައިނުގަންނަވަމުތޯއެވެ؟ މުނާފިޤުންގެ ސަރުދާރު عَبْدُ الله بْنِ أُبَيِّ بِنْ سَلُولއާއި އޭނާގެ އެކުވެރި މުނާފިޤުންގެ ބަޔަކު ބައިވެރިގެން، ކުފުރުވެރިކަމުގައި އެބައިމީހުންގެ އަޚުންކަމުގައިވި، بَنُوْ النَّضِيْر ވަންހައިގެ ޔަހޫދީންގެ ގާތަށް މުނާފިޤުންގެ ބަޔަކު ފޮނުވިއެވެ. އަދި އެބައިމީހުންނަށް އެ މުނާފިޤުން ބުންޏެވެ. ތިޔަބައިމީހުން، بَنُوْ النَّضِيْر ވަންހައިގެ މީހުންގެ ގާތަށް ގޮސް، مُحَمَّدُ بْنِ عَبْدِ اللهއާ ދެކޮޅަށް ސާބިތުވެ ތިބުމަށް ބާރުއަޅައި ހިތްވަރުދިނުމުގެ ގޮތުން މި ފަދައިން ބުނާށެވެ! “ތިޔަބައިމީހުން ރަށުން ނެރެލެވިއްޖެ ނަމަ، ހަމަކަށަވަރުން، ގޯތިގެދޮރު ދޫކޮށް އަހުރެމެން ވެސް ތިޔަބައިމީހުންނާ އެކު ނުކުންނަހުށީމެވެ. އެއީ، ކިތަންމެ ދިގު މުއްދަތަކަށް ރަށުން ބޭރުގައި އުޅެން ޖެހުނު ކަމުގައި ވިއަސް މެއެވެ. އަދި ތިޔަބައިމީހުންނާ އެކު އަހުރެމެން ނުކުތުން މަނާކުރާން އުޅޭ މީހަކަށް އަހުރެމެން ފަހަރެއްގައި ވެސް ތަބާނުވާހުށީމެވެ. އަދި ތިޔަބައިމީހުންނަށް ގެއްލުންދެވޭ އެއްވެސް ކަމެއްގައި، ދުވަހަކު ވެސް އެއްވެސް މީހަކަށް ތިމަންމެން ކިޔަމަނެއް ނުވާހުށީމެވެ. އަދި ފަހަރެއްގައި ވެސް ތިޔަބައިމީހުން އެއްވެސް ބަޔަކާ ޙަވާލުނުކުރާހުށީމެވެ. އަދި އެއްވެސް ބަޔަކު ތިޔަބައިމީހުންނާ ހަނގުރާމަކުރާ ނަމަ، ހަމަކަށަވަރުން، އަހުރެމެން ވެސް ތިޔަބައިމީހުންނާ އެކު ހަނގުރާމަކޮށް، ތިޔަބައިމީހުންގެ ޢަދާވާތްތެރިންގެ މައްޗަށް ތިޔަބައިމީހުންނަށް ނަޞްރުދޭހުށީމެވެ. ] މި ފަދައިން އެ މުނާފިޤުން ބުނުމުން އެ ވާހަކަތަކަށް ރައްދުދެއްވައި، اللهُ  ވަޙީކުރެއްވިއެވެ. ހަމަކަށަވަރުން، بَنُوْ النَّضِيْر ވަންހައިގެ މީހުންނަށް ނަޞްރުދޭނޭ ކަމަށް ބުނެ، އެ މުނާފިޤުން ކުރި ވަޢުދުގައި އެބައިމީހުންނަކީ ދޮގުވެރީންކަމަށް، اللهُ  ހެކިވެވޮޑިގެން ވެތެވެ.[45]","[45]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر وَالْمُخْتَصَرُ فِي التَّفْسِير مِنْ مَرْكَزِ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(12) ހަމަކަށަވަރުން، އެ ޔަހޫދީން މަދީނާއިން ނެރެލެވުނު ކަމުގައި ވިއަސް، އެބައިމީހުންނާ އެކު، މަދީނާއިން ނުކުންނާނޭ ކަމަށް ބުނެ ވަޢުދުކުރި މުނާފިޤުން، އެބައިމީހުންނާ އެކުގައި ނުނިކުންނާނެތެވެ. އަދި ހަމަކަށަވަރުން، އެ ޔަހޫދީންނާ ހަނގުރާމަކުރެވުނު ކަމުގައި ވިއަސް، އެ މުނާފިޤުން އެބައިމީހުންނަށް މަދަދުވެރިވެ ނަޞްރެއް ވެސް ނުދޭނެތެވެ. އަދި ހަމަކަށަވަރުން، ޔަހޫދީންނަށް ނަޞްރުދިނުމަށް މުނާފިޤުން ނުކުތް ކަމުގައި ވިއަސް، ހަނގުރާމައިގެ މައިދާނަށް ފުރަގަސްދީ އެބައިމީހުން ފިލާން ދުވާނޭ ކަން ކަށަވަރެވެ. އަދި އެ މުނާފިޤުން އެ ގޮތަށް ކަންތައް ކުރުމަށް ފަހު، އެއްވެސް ފަރާތެއްގެ އެހީތެރިކަމެއް އަދި މަދަދެއް ވިއަސް އެބައިމީހުންނަކަށް ލިބުމެއް ނުމެވާނޭމެއެވެ. އަދި އެބައިމީހުންގެ ކިބައިގައި ހުރި މުނާފިޤުކަމުން އެބައިމީހުންނަކަށް އެއްވެސް ފައިދާއެއް ނުމެކުރާނޭމެއެވެ. އަދި ކިއެއްތަ! اللهُ ، އެ އެންމެން ނިކަމެތިކުރައްވާނެތެވެ.[46] ދަންނާށެވެ! ކަންތައް ހިނގައިދިޔައީ ވެސް ހަމަ އެ ފަދައިންނެވެ. އެހެނީ ހަމަކަށަވަރުން، މަދީނާއިން ނެރެލެވުނު بَنُوْ النَّضِيْر ވަންހައިގެ ޔަހޫދީންނާ އެކު ވެސް، އަދި އެ ނޫން ޔަހޫދީންނާ އެކު ވެސް، އެ މުނާފިޤުންނެއް ނުނިކުމެއެވެ. އަދި ޔަހޫދީންނަށް ނަޞްރުދޭނޭ ކަމަށް ބުނި މުނާފިޤުން، بَنُو قُرَيْظَةގެ މީހުންނާއި خَيْبَرُގެ އަހްލުވެރީންނާ ހަނގުރާމަވެވުނުއިރު އެބައިމީހުންނަކަށް ނަޞްރެއް ވެސް ނުދެތެވެ. އަދި އެ މުނާފިޤުންނަކަށް، އެއްވެސް ފަރާތަކުން، އެހީތެރިކަމެއް އަދި މަދަދެއް ވިއަސް ނުލިބުނެވެ.[47]","[46]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[47]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(13) އޭ މުއުމިނުންނޭވެ! ހަމަކަށަވަރުން، މުނާފިޤުންނާއި ޔަހޫދީންގެ ހިތުގައި، اللهُ އާމެދު އޮންނަ ބިރުވެރިކަމަށްވުރެން، ތިޔަ މުއުމިނުންދެކެ، އެ ދެ ބައިމީހުން ގަންނަ ބިރު މާބޮޑެވެ. ސަބަބަކީ، ހެޔޮގޮތާއި ނުބައިގޮތް ވަކިކުރާން ނޭނގޭ އަދި ނުވިސްނޭ ބަޔަކު ކަމުގައި، މުނާފިޤުންނާއި ޔަހޫދީން ވާކަމެވެ. އެހެނީ، ހެޔޮގޮތާއި ނުބައިގޮތް އެބައިމީހުންނަށް ވިސްނޭ ނަމަ، އެބައިމީހުންގެ މައްޗަށް މުސްލިމުން ބާރުވެރިކުރައްވައި ވެރިކުރެއްވީ، اللهُ  ކަން އެބައިމީހުންނަށް ރަނގަޅަށް ވިސްނުނީހެވެ. ދަންނާށެވެ! ބިރުވެތިވުން އެންމެ ޙައްޤުކަން ބޮޑީ، اللهُ  ދެކެއެވެ. މީސްތަކުން ދެކެއެއް ނޫނެވެ.",""],["(14) އޭ މުއުމިނުންނޭވެ! އެ މުނާފިޤުންނާއި ޔަހޫދީންގެ އެންމެން އެކުގައި ނުކުމެ، ފައުޅުގައި މުސްލިމުންނާ ހަނގުރާމައެއް ނުކުރާނެތެވެ. އަދި އެބައިމީހުން ތިޔަބައިމީހުންނާ ހަނގުރާމަ ކުރަނީ ނަމަ، ރަށުގެ ވަށައިގެން ކޯރުތައް ކޮނެވި، ކޯއްޓޭތައް ބިނާކުރެވި، ދިފާޢުވެވޭގޮތަށް ތައްޔާރުކުރެވިފައިވާ ރަށްރަށުގައި ނުވަތަ އުސް ފާރުތަކެއްގެ ނިވަލުގައި ތިބެގެން މެނުވީ، އެބައިމީހުން ހަނގުރާމައެއް ނުކުރާނެތެވެ. އެއީ، އެބައިމީހުންގެ ކިބައިގައިހުރި ފިނޑިކަމާއި މަރުދެކެ ގަންނަ ބިރެއްގެ ބޮޑުކަމުންނެވެ. އަދި އެބައިމީހުންގެ މެދުގައިވާ އެކުވެރިކަމަށްވުރެން އެބައިމީހުންގެ މެދުގައިވާ ޢަދާވާތްތެރިކަމާއި ޙަސަދަވެރިކަން މާބޮޑެވެ. އެހެންކަމުން، އެބައިމީހުންގެ އެއް ބަޔަކު އަނެއް ބަޔަކާ ދެމެދުގައި ހިނގާ އަރައިރުމާއި ހަނގުރާމަ މާގަދަފަދައެވެ. އޭ ރަސޫލާއެވެ! އެ އެންމެންގެ ހިތްތައް ބައިބައިވެގެންވާ ޙާލުގައި ވެސް، އިބަ ރަސޫލާ ތިޔަ ހީފުޅުކުރައްވަނީ އެ އެންމެންނަކީ ވެސް އެކުވެރި އެއްބައިވަންތަ ބަޔަކު ކަމުގައެވެ. ނަމަވެސް، ޙަޤީޤަތުގައި އެބައިމީހުންގެ ހިތްތައް ވަނީ ބައިބައިވެ ވަކިވަކިވެފައެވެ. އެހެންކަމުން، އެބައިމީހުން އެއްބަޔަކު އަނެއްބަޔަކާ މުޚާޠަބުކުރުމުގައި ބޭނުންކުރާ ބަސްމަގު ހަރުކަށިވެފައި އެހައިމެ ހުތުރުކަން ބޮޑެވެ. އަދި އެބައިމީހުންނީ އެކުވެރި ބަޔަކުކަމުގައި ބޭރުފުށުން ދެއްކިކަމުގައި ވިއަސް، އެބައިމީހުންނަކީ އެއްވެސް ޙާލެއްގައި އެކުވެރި ބަޔެއް ނޫނެވެ. އެއީ، ކަންކަމުގެ ޙަޤީޤަތް ނުވިސްނޭ ބަޔަކު ކަމުގައި އެބައިމީހުން ވާތީއެވެ. އަދި އެބައިމީހުންގެ ހަވާނަފްސުގެ އެދުންތަކާއި އެބައިމީހުންގެ ހިތުގައިވާ ކަންތައްތައް ތަފާތުކަމުން ވެސް މެއެވެ. އެހެނީ، اللهُ ގެ އަމުރުފުޅުތަކާމެދު ރަނގަޅަށް ވިސްނައި ފިކުރުކޮށް، އެ إِلٰهُ ބާވައިލެއްވި އާޔަތްތައް ރަނގަޅަށް ތަދައްބުރުކުރާ ބަޔަކުކަމުގައި އެބައިމީހުން ވަނީ ނަމަ، ޙައްޤު ވިސްނި، ޙައްޤަށް ތަބާވީހެވެ. އޭރުން، އެބައިމީހުންގެ މެދުގައި އުފެދިފައިވާ ޚިޔާލުތަފާތުވުންތަކާއި އިޚްތިލާފުތައް ނެތި ގޮސް، އެކުވެރި އެއްބައިވަންތަ ބަޔަކުކަމުގައި އެބައިމީހުންވީހެވެ.[48]","[48]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(15) بَنُوْ النَّضِيْرُ ވަންހައިގެ ޔަހޫދީންނަށް ކަންތައް ދިމާވި ގޮތުގެ މިސާލަކީ، އޭގެ ހައެއްކަ މަސް ދުވަސް ކުރީން، ބަދްރު ހަނގުރާމައިގެ ދުވަހު، ޤުރައިޝު ވަންހައިގެ ބޮޑުންގެ ތެރެއިން އެއް ބަޔަކު ޤަތުލުވެ، އަނެއް ބަޔަކު ހައްޔަރުވެ، އެބައިމީހުން ނިކަމެތިވެގެން ދިޔަ ގޮތުގެ މިސާލެވެ. އަދި ހަމަ އެހެންމެ، بَنُوْ النَّضِيْرُ ވަންހައިގެ ޔަހޫދީންނަށް ކަންތައް ދިމާވި ގޮތުގެ މިސާލަކީ، މަދީނާގައި އުޅުނު بَنُوْ قَيْنُقَاعُ ވަންހައިގެ ޔަހޫދީންނަށް ކަންތައް ދިމާވި ގޮތުގެ މިސާލު ވެސް މެއެވެ. ޝައްކެއްނެތެވެ. މައްކާގެ މުޝްރިކުންނާއި بَنُوْ قَيْنُقَاعُ ވަންހައިގެ ޔަހޫދީން ވެސް ވަނީ، އެބައިމީހުން ކުޅަ ނުބައި ޢަމަލުގެ ރަހަ ދުނިޔޭގައި ދެކެފައެވެ. އަދި އާޚިރަތް ދުވަހުން، އެބައިމީހުންނަށް ހުންނާނީ ނަރަކައިގެ ވޭންދެނިވި ޢަޛާބެވެ. އެއީ، اللهُ ގެ އެއްކައުވަންތަކަން ޤަބޫލުކުރުމަށް އިންކާރުކޮށް، އެ إِلٰهއަށް ކާފިރުވެ، رَسُولُ الله އާ ދެކޮޅުވެރިވެ، ޢަދާވާތްތެރިވެ، އެ ރަސޫލާއަށް ބާވައިލެއްވުނު އާޔަތްތައް އެބައިމީހުން ދޮގުކުރުމުގެ ސަބަބުންނެވެ.[49]","[49]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(16) އަދި رَسُولُ الله އާ ހަނގުރާމަ ކުރުމަށް ޔަހޫދީންނަށް ހިތްވަރުދިން މުނާފިޤުންގެ މިސާލަކީ، އިންސާނާއާމެދު ޝައިޠާނާ ކަންތައްކުރި ގޮތުގެ މިސާލެވެ. ޝައްކެއްނެތެވެ. އިންސާނާގެ ގާތުގައި ޝައިޠާނާ ބުންޏެވެ. اللهُ އަށް ކަލޭ ކާފިރުވާށެވެ! މި ފަދައިން، ޝައިޠާނާ ބުނި ހިނދު، ޝައިޠާނާގެ ކެހިވެރިކަމުގެ ދަލުގައިޖެހި، اللهُ އަށް އިންސާނާ ކާފިރުވިއެވެ. އަދި އެއިންސާނާ ކާފިރުވި ހިނދު، އޭނާގެ ގާތުގައި ޝައިޠާނާ ބުންޏެވެ. ހަމަކަށަވަރުން، އަހުރެން މި ވަނީ ކަލޭގެ ކިބައިން ބަރީއަވެގެންނެވެ. އެހެނީ ހަމަކަށަވަރުން، ޢާލަމްތަކުގެވެރި، اللهُ  ދެކެ އަހުރެން ބިރުގަންނަމެވެ. އެއީ، އިންސާނާގެ ކިބައިން ބަރީއަވުމަށް، ޝައިޠާނާ ދައްކާ ޢުޛްރެކެވެ. ހަމަ އެފަދައިންމެ، رَسُولُ الله އާ ހަނގުރާމަކުރުމަށް، މުނާފިޤުން ވެސް ޔަހޫދީންނަށް ހިތްވަރުދީ، އެބައިމީހުންނަށް ނަޞްރުދޭނޭ ކަމަށް ވަޢުދުކުރުމަށް ފަހު، ޔަހޫދީންގެ ކިބައިން މުނާފިޤުން ވެސް ބަރީއަވެގަތީ، އިންސާނާގެ ކިބައިން ޝައިޠާނާ ބަރީއަވެގަތް ގޮތަށެވެ.",""],["(17) ފަހެ، ޝައިޠާނާގެ ކެހިވެރިކަމުގެ ދަލުގައިޖެހި، اللهُ އަށް ކާފިރުވެ، މަގުފުރެދުނު ކޮންމެ އިންސާނަކާއި، އޭނާއަށް ވަސްވާސްދިން ޝައިޠާނާގެ ނިމުން ކަމުގައި ވާހުށީ، ނަރަކައަށް ވަދެ، އަބަދުގެއަބަދަށް އެ ތާނގައި ދެމިތިބުން ކަން ކަށަވަރެވެ. އަދި ނަރަކައަށް ވަދެ، އަބަދުގެއަބަދަށް އެ ތާނގައި ދެމިތިބުމަކީ، اللهُ  ކަނޑައެޅުއްވި އިންތައް ފަހަނައަޅައި ގޮސް އަނިޔާވެރިވާ މީހުންނަށް ހުރި ސަޒާއެވެ.",""],["(81) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާ مُحَمَّدٌ އާ ތަބާވެގެންވާ މުއުމިނުންނޭވެ! اللهُ ގެ އަމުރުފުޅުތަކަށް ނުކިޔަމަންތެރިވެ އުރެދޭ މީހުންނަށް، އެ إِلٰهُ ދެއްވާނޭ ޢުޤޫބާތަށް ބިރުވެތިވެ، اللهُ އަށް ތިޔަބައިމީހުން ތަޤްވާވެރިވާށެވެ! އަދި ޤިޔާމަތް ޤާއިމުވާ ދުވަހަށް ޓަކައި ތައްޔާރުވުމުގެ ގޮތުން، ކޮންމެ ނަފްސެއްމެ، އޭނާ ދުނިޔޭގައި އުޅުނުއިރު ކޮށްފައި ވަނީ ކޮންކޮން ހެޔޮ ޢަމަލުތަކެއްތޯ ބަލައި، އެ ޢަމަލުތަކާމެދު ވިސްނައި ފިކުރުކުރާހުށިކަމެވެ! އަދި، اللهُ އަށް ބިރުވެތިވެ ތަޤްވާވެރިވުންމަތީ ތާއަބަދު ދެމިތިބުމަށް، ތިޔަބައިމީހުންނަށް ފަށްފަށުން އަންގަވައި ވަޞިއްޔަތްކުރައްވަމެވެ. އަދި ތިޔަބައިމީހުންކުރާ ހުރިހައި ކަމަކާއި ނުކޮށް ދޫކޮށްލާ ހުރިހައި ކަމެއްގައިމެ، ތިޔަބައިމީހުން، އެ إِلٰهއަށް ބިރުވެތިވެ ތަޤްވާވެރިވާށެވެ! އެހެނީ ހަމަކަށަވަރުން، اللهُ އީ، ތިޔަބައިމީހުން ކުރާ ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ. ވުމާއެކު، ކޮންމެ ނަފްސަކަށްމެ، އެ ނަފްސެއް ކުޅަ ޢަމަލަކަށް ލިބުން ޙައްޤު ޖަޒާ، އެ ނަފްސަކަށް، އެ إِلٰهُ ދެއްވާނެތެވެ. ހެޔޮ ޢަމަލު ކުޅަ ނަމަ ހެޔޮ ޖަޒާއެވެ. ނުބައި ޢަމަލު ކުޅަ ނަމަ، ވޭނުން ފުރިގެންވާ ސަޒާއެވެ. ދަންނާށެވެ! އެ إِلٰهއަށް ބިރުވެތިވެ ތަޤްވާވެރިވުމަކީ، އެ إِلٰهُ އަމުރުކުރެއްވި އެންމެހައި ކަންތައްކޮށް ނަހީކުރެއްވި އެންމެހައި ކަންތައްތަކުން ދުރުވެ އެއްކިބާވުމެވެ.[50]","[50]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(19) އޭ މުއުމިނުންނޭވެ! އަދި، اللهُ ގެ އަމުރުފުޅުތަކަށް ފުރަގަސްދީ، އެ إِلٰهއަށް ކިޔަމަންވުމާމެދު ކުޑަވެސް ފަރުވާލެއް ނުބަހައްޓައި، އެ إِلٰهُގެ މަތީން ހަނދުމަނެތިކޮށްލި މީހުން ފަދައިން ތިޔަބައިމީހުން ނުވާށެވެ! އެހެނީ، އެ ފަދައިން އެބައިމީހުން ކަންތައް ކުރުމުގެ ސަބަބުން، އެބައިމީހުންގެ އަމިއްލަ ނަފްސަށް ފައިދާކުރަނިވި ހެޔޮ ޢަމަލުކުރުން އެބައިމީހުންގެ ހަނދާނުން، އެ إِلٰهُ ފޮހެލެއްވިއެވެ. އަދި ޤިޔާމަތް ދުވަހުން އެބައިމީހުންގެ ނަފްސުތައް ނަރަކައިގެ ގަދަފަދަ ޢަޛާބުން މިންޖުކޮށްދެނިވި ހެޔޮޢަމަލުތައް ކުރުމުގެ ބޭނުންތެރިކަމާއި މުހިންމުކަން، އެ ފަދަ މީހުންގެ ޚިޔާލަށް ވެސް ނާންނާނެއެވެ. ވުމާއެކު، އެ ފަދަ މީހުން ވެގެންދާނީ ގެއްލެނިކުރެއްވިގެންވާ ބަޔަކު ކަމުގައެވެ. އެހެނީ އެބައިމީހުންނަކީ، اللهُ އަށާއި، އެ إِلٰهُގެ ރަސޫލާއަށް ކިޔަމަންވުމުގެ ދާއިރާއިން ބޭރުވެ ތިބި ފާސިޤުންކަން ކަށަވަރެވެ.",""],["(20) ދާއިމީ ޢަޛާބުގައި ތިބޭ ނަރަކަވަންތަވެރީންނާއި، ދާއިމީ ނިޢުމަތުގައި ތިބޭ ސުވަރުގެވަންތަވެރީންނާއި، މި ދެބައިމީހުން އެއްފަދަވެ ހަމަހަމަވެގެނެއް ނުވެތެވެ. އެހެނީ، ސުވަރުގެވަންތަވެރީން އެދޭ ކޮންމެ ކަމެއްމެ އެ ތާނގައި އެބައިމީހުންނަށް ލިބިލިބިހުންނާނެތެވެ. އަދި ނުރުހެވޭ ކޮންމެ ކަމަކުން އެބައިމީހުން މިންޖުވެ ސަލާމަތްވެގެން ވާނޭ މެއެވެ. އެހެންކަމުން، ކާމިޔާބުގެ އަހްލުވެރީންނަކީ ވެސް އަދި ނަޞީބުގެ އަހްލުވެރީންނަކީ ވެސް ހަމަ ސުވަރުގެވަންތަވެރީންނެވެ.",""],["(21) ތިމަން إِلٰهُ، މި ޤުރްއާން ފަރުބަދައެއްގެ މައްޗަށް ބާވައިލެއްވި ނަމަ، ތިމަން إِلٰهއަށް ބިރުވެތިވުމުގެ ސަބަބުން، އެ ފަރުބަދައެއް ފަޅަފަޅައިގެންގޮސް، ވެއްޓި، ކުދިކުދިވެ، ބިމާ ހަމަހަމަވާތީ، އިބަ ރަސޫލާއަށް ފެނިވަޑައިގަތީސް ކަން ކަށަވަރެވެ. އެއީ، އެ ޤުރްއާނުގެ މާތްކަމާއި، މަތިވެރިކަމާއި، ބަލާޣާތްތެރިކަމުގެ ފުރިހަމަކަމާ އަދި ހިތްތައް މަޑުމޮޅިވާ ފަދަ އިރްޝާދާއި ނަސޭހަތްތައް އެ ފޮތުގައި ވާތީއެވެ. އަދި އެ ފޮތުގައިވާ، އެ إِلٰهُގެ އަމުރުފުޅުތަކާއި ނަހީތަކަށް ރައްކައުތެރިނުވެވި، އެ إِلٰهُގެ ކަލާމުފުޅުގައިވާ ގޮތަށް ޢަމަލުނުކުރެވިއްޖެ ނަމަ، އެ إِلٰهُ ދެއްވައިފާނޭ ޢަޛާބަކަށް ބިރުވެތިވުމުގެ ސަބަބުން ވެސް މެއެވެ. އަދި މީސްތަކުންނަށް ޓަކައި، އެ ފަދަ މިސާލުތައް، ތިމަން إِلٰهُ ބަޔާންކުރައްވަނީ، މީސްތަކުން އެ މިސާލުތަކާމެދު ވިސްނައި ފިކުރުކޮށް، ކީރިތި ޤުރްއާނުގައި، އެ إِلٰهُ ބާވައިލައްވައިފައިވާ އަމުރުފުޅުތަކާ އެއްގޮތަށް މީސްތަކުން ޢަމަލުކުރުމަށެވެ. އަދި އެ ފޮތުގައިވާ އިރްޝާދުން ނަސޭހަތް ލިބިގަނެ، އެ إِلٰهُ ނަހީކުރައްވައިފައިވާ ކަންކަމުން ދުރުވެ ރައްކައުތެރިވުމަށެވެ.",""],["(22) އެ إِلٰهއީ، اللهއެވެ. ދަންނާށެވެ! اللهُ އީ، އެ إِلٰهُ ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވާ އެއްކައުވަންތަ إِلٰهއެވެ. އަދި، اللهُ އީ، ޚަލްޤުތަކުންނަށް ފޮރުވިގެން ވާހައި ކަމަކާއި ފައުޅުވެ ފެންނަހައި ކަމެއް ވެސް، މޮޅަށް ދެނެވޮޑިގެންވާ إِلٰهއެވެ. އަދި، اللهُ އީ، ދުނިޔޭގައި ވާހައި ބަޔަކަށް ނުހަނު އޯގާވަންތަ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތް ދުވަހު ނުހަނު އޯގާވަންތަ ރަޙީމުވަންތަ إِلٰهއެވެ.",""],["(23) އެ إِلٰهއީ، اللهއެވެ. ދަންނާށެވެ! اللهُ އީ، އެ إِلٰهُ ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވާ އެއްކައުވަންތަ إِلٰهއެވެ. މި ސޫރަތުގައި، ވަޙީގެ މި ބަސްފުޅު ތަކުރާރުކުރައްވައިފައި ވަނީ، اللهُ ގެ އެއްކައުވަންތަކަން ކަށަވަރުކޮށްދެއްވައި ޔަޤީންކޮށްދެއްވުމަށް ޓަކައެވެ. اللهُ އީ، އެންމެހައި ތަކެތި އެ إِلٰهއަށް މިލްކުވެވޮޑިގެންވާ، އެ إِلٰهُ އިރާދަކުރެއްވި ކޮންމެ ގޮތަކަށް އެ ތަކެއްޗާމެދު، ނިޔާކުރައްވާ ރަސްވަންތަ إِلٰهއެވެ. ކޮންމެ ޢައިބަކާއި އުނިކަމަކުން، އެ إِلٰهُ ހުސްދުރުވެވޮޑިގެން ވެތެވެ. އަދި، އެ إِلٰهُ ފޮނުއްވި ނަބިއްޔުންނާއި ރަސޫލުންގެ ތެދުވެރިކަން ފައުޅުވަނިވި ދަލީލުތަކާއި މުޢުޖިޒާތްތައް ފޮނުއްވައި، އެ ރަސޫލުންގެ ރިސާލަތުގެ ތެދުކަން، މީސްތަކުންނަށް، އެ إِلٰهُ ކަށަވަރުކޮށްދެއްވިއެވެ. އަދި، އެ إِلٰهއީ، އެ إِلٰهُގެ ޚަލްޤުތަކުންގެ ތެރެއިން އެއްވެސް މަޚްލޫޤަކަށް، ފަހަރެއްގައި ވެސް އަނިޔާވެރިވެވޮޑިނުގަންނަވާނޭ ކަމަށް، ވަޢުދުކުރެއްވި إِلٰهއެވެ. އަދި، އެ إِلٰهއީ، މަޚްލޫޤުންގެ އެންމެހައި ކަންތައްތައް ބަލަހައްޓަވައި، އެބައިމީހުން ސިއްރުގައިކުރާ ކަންތައްތައް ވެސް މޮޅަށް ދެނެވޮޑިގެންވުމާ އެކު، އެބައިމީހުންގެ ޢަމަލުތަކުގެ މައްޗަށް ހެކިވެވޮޑިގެންވާ إِلٰهއެވެ. އަދި، އެ إِلٰهއީ، އުޑުތަކާއި ބިމުގައިވާ އެންމެހައި ތަކެތި ނުހަނު ރައްކައުތެރިކަމާ އެކު ބަލަހައްޓަވައި، އެންމެހައި ކާއިނާތުތަކުގެ މައްޗަށް ބާރުވެރިވެވޮޑިގެންވާ ޢަޒީޒުވަންތަ إِلٰهއެވެ. އެހެންކަމުން، އެ إِلٰهُ ކުރައްވާ އެއްވެސް ކަމަކަށް ހުރަސްއަޅައި، އެ ކަމެއް ވިޔަނުދީ މަނާކުރުމުގެ ކުޑަވެސް ކުޅަދާނަކަމެއް އެއްވެސް ފަރާތަކަށް ލިބިގެނެއް ނުވެއެވެ. އަދި، އެ إِلٰهއީ،އެ إِلٰهُގެ ހިއްޕެވުމުގެ ގަދަފަދަކަމުން، އެ ހިއްޕެވުމަށް ކެތްކުރުމުގެ ކުޅަދާނަކަން އެއްވެސް ފަރާތަކަށް ލިބިގެންނުވާ ޖައްބާރުވަންތަ إِلٰهއެވެ. އަދި ޙާލުގައި ޖެހިފައިވާ މީހުންގެ ބޭނުންތައް ގިނަގިނައިން ފުއްދަވައިދެއްވާ، މާތްވަންތަ، ހައިބަވަންތަ، ކިބްރިޔާވަންތަ، إِلٰهއެވެ. އަދި، އެ إِلٰهއަށް ނިސްބަތްވުން އެކަށީގެންނުވާ ކޮންމެ ކަމަކުންމެ، އެ إِلٰهُ ހުސްދުރުވެ މަތިވެރިވެވޮޑިގެންވެތެވެ. އެހެންކަމުން، ކިބްރިޔާވަންތަކަމުގެ ސިފަފުޅު ޙައްޤުވެގެން ވަނީ ހަމައެކަނި، އެ إِلٰهއަށެވެ. އަދި ކިބްރިޔާވަންތަކަމުގެ ސިފަފުޅު، އެ إِلٰهއަށް ނިސްބަތްކުރެވެނީ، ނުހަނު ރިވެތި މާތް ސިފަފުޅެއްގެ ގޮތުގައެވެ. ނަމަވެސް، ކިބުރުވެރިކަމުގެ ސިފަ މަޚްލޫޤުންނަށް ނިސްބަތްކުރެވެނީ، އެބައިމީހުންގެ ކިބައިގައި ހުރުން އެކަށީގެންނުވާ، ނުހަނު ނޭދެވޭ ސިފައެއްގެ ގޮތުގައެވެ. އަދި އެބައިމީހުންކުރާ އަޅުކަމުގައި، اللهُ އާ އެ ފަރާތްތަކާއި ތަކެތި ބައިވެރިކޮށް، ޝަރީކުކުރާ އެންމެހައި ތަކެތީންނާއި ކަންކަމުން، އެ إِلٰهُ ހުސްޠާހިރުވެ މަތިވެރިވަންތަވެވޮޑިގެން ވެތެވެ.",""],["(24) އެ إِلٰهއީ، اللهއެވެ. إِلٰهއީ، އެ إِلٰهُގެ ޢިލްމުފުޅުގައިވާ ގޮތުގެ މަތީން އެންމެހައި ކަންކަން މިންވަރުކުރައްވައި، ކަނޑައަޅުއްވައި، ހުރިހައި ކަމަކާއި ތަކެއްޗެއް ނެތުމުގެތެރެއިން އުފައްދަވައި، އެ إِلٰهُގެ ޙިކްމަތްވަންތަކަން ނިޔާކުރާގޮތުގެ މަތީން، އެ ހުރިހައި ކަމަކާއި ތަކެއްޗެއް ޚަލްޤުކުރައްވާ إِلٰهއެވެ. އަދި ތަފާތު ގޮތްގޮތަށް ތަކެތި އުފައްދަވައި، ކޮންމެ އެއްޗަކަށްމެ އެ އެއްޗަކާ އެންމެ އެކަށޭނަ ސޫރަދެއްވާ، إِلٰهއެވެ. ދަންނާށެވެ! އެންމެހައި ރިވެތި އިސްމުފުޅުތައް ވަނީ، އެ إِلٰهއަށެވެ. އުޑުތަކާއި ބިމާ އަދި އެ ދެމެދުގައި ވާހައި ތަކެތި، ބަހުން ނުވަތަ ޙާލުގެ ދުލުން، އެ إِلٰهُގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަދަންނަވަތެވެ. އަދި، އެ إِلٰهއީ، އެންމެހައި ކާއިނާތުތަކުގެ މައްޗަށް ބާރުހިންގަވާ ޢަޒީޒުވަންތަ ޙަކީމުވަންތަ إِلٰهއެވެ.",""],["سُورَةُ الْمُمْتَحِنَةއަކީ، މަދަނީ ސޫރަތެކެވެ. މި ސޫރަތުގައި ވަނީ (13) ތޭރައާޔަތެވެ. ‏އެއީ، (3) ތިން رُكُوعއެވެ. މި ސޫރަތަކީ، ކީރިތި ޤުރްއާނުގެ (60) ފަސްދޮޅަސްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْأَحْزَابއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.މި ސޫރަތް ފައްޓަވައިފައި ވަނީ، މުއުމުނުންނާ މުޚާތަބުކުރައްވައި ބާވައިލެއްވުނު ނިދާގެ ބަސްފުޅަކުންނެވެ. އަދި މިސޫރަތުގެ ދެވަނަ އާޔަތާއި ފަސްވަނަ އާޔަތް ފިޔަވައި އެހެން ހުރިހައި އާޔަތެއްގައި ވެސް ޖަލާލަތުގެ އިސްމުފުޅު އައިސްފައި ވެއެވެ. މި ސޫރަތަށް سُوْرَةُ الْمُمْتَحِنَة މި ނަން ކިއުނީ، ކާފިރުންގެ ތެރޭގައި އުޅެމުންދިޔަ މުއުމިނު އަންހެނުން، އެ ކަނބަލުންގެ ރަށް ދޫކޮށް، މުސްލިމުންގެ ގާތަށް ހިޖްރަކޮށްފި ނަމަ، އެ ކަނބަލުންގެ އީމާންކަން ހުރިނެތް ގޮތް ބެލުމަށް ފަހު، އެ ކަނބަލުންނާމެދު މުސްލިމުން ކަންތައްކުރާންޖެހޭ ގޮތުގެ ޙުކުމް، މި ސޫރަތުގައި، اللهُ  ބާވައިލައްވައިފައި ވާތީއެވެ. سُوْرَةُ الْاِمْتِحَانގެ ނަމުންނާއި، ‏ سُوْرَةُ المْوَدَّةގެ ނަމުން ވެސް މި ސޫރަތަށް ނަންދެވިފައި ވެއެވެ. ‎‏ މި ސޫރަތުގެ ކުރީކޮޅުގައި، اللهُ  ބަޔާންކުރައްވައިފައި ވަނީ، ކާފިރުންނާ ގުޅުންބެހެއްޓުމުގައި މުސްލިމުން ގެންގުޅޭންޖެހޭ އުޞޫލުތަކާއި، ހަނގުރާމައިގެ ވަގުތާއި، ޞުލްޙައިގެ ވަގުތުގައި، ކާފިރުންނާ މުޢާމަލާތުކުރާއިރު މުސްލިމުން ތަބާވާންޖެހޭ ޝަރްޢީ ޙުކުމްތަކެވެ. ދެން އެއަށްފަހު، މިސޫރަތުގައި ވަނީ، އީމާންކަމުގެ އަސާސުގެ ތެރޭގައި ހިމެނޭ، اللهُ ގެ ވަޖްހުފުޅުއަދައި މީސްތަކުންދެކެ ލޯބިވުމާއި، اللهُ ގެ ވަޖްހުފުޅުއަދައި މީސްތަކުންދެކެ ނުރުހުންތެރިވުމުގެ ވާހަކައެވެ. އެ ކަމުގައި إِبْرَاهِيمُ އާއި، އެ ރަސޫލާގެ އަރިހުގައި ތިއްބެވި މުއުމިނުން ނަމޫނާއަކަށް ބަލާން އަންގަވައި، މުއުމިނުންނަށް ދެއްވުނު، އިލާހީ އިރްޝާދުގެ ވާހަކައެވެ. އަދި އަންހެނަކު އިސްލާމްވުމަށް ފަހު އޭނާގެ ކާފިރު ފިރިމީހާއަށް އޭނާ ހުއްދަނުވާނޭ ވާހަކައެވެ. އަދި މުސްލިމު އަންހެނަކަށް ކާފިރު ފިރިހެނަކާ ކާވެނިކުރުން ހުއްދަނުވާނޭ ކަމާއި، ޝިރްކުކުރާ އަންހެނަކު އަންބެއްގެ ގޮތުގައި ބޭންދުން މުސްލިމު ފިރިހެނަކަށް ހުއްދަނުވާނޭ ވާހަކައެވެ. ދެން އެއަށްފަހު، رَسُولُ الله  މުސްލިމު އަންހެނުންގެ ކިބައިން ބައިޢަތުހިއްޕެވި ގޮތުގެ ތަފްޞީލުތައް މި ސޫރަތުގައި ވެއެވެ. މި ސޫރަތް ނިންމަވައިލައްވައިފައި ވަނީ، މި ސޫރަތުގެ ކުރީކޮޅުގައި ވެސް އެންގެވި ފަދައިން، ކާފިރުންނާ އެކުވެރިވެ ގުޅުން ބެހެއްޓުމަކީ މުސްލިމުންނަށް މަނާކުރައްވައިފައިވާ ކަމެއް ކަން އަންގަވަމުންނެވެ.\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤު ދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިމަން إِلٰهُގެ ޢަދުއްވުންނާއި ތިޔަބައިމީހުންގެ ވެސް ޢަދުއްވުން ކަމުގައިވާ ކާފިރުންނަކީ، އެކުވެރި އެހީތެރީން ކަމުގައި ތިޔަބައިމީހުން ނުބަލާށެވެ! ކާފިރުންނަކީ، ތިޔަބައިމީހުންގެ ޢަދުއްވުންކަމުގައިވާ އިރު ވެސް، ތިޔަބައިމީހުންނާއި އެބައިމީހުންނާ ދެމެދުގައިވާ ގާތް ތިމާގެ ކަމުގެ ސަބަބުން، رَسُولُ اللهِ ގެ ޚަބަރުތައް ސިއްރިއްޔާތުގައި ތިޔަބައިމީހުން އެބައިމީހުންނަށް ގެންގޮސްދެމުއެވެ. ދަންނާށެވެ! ހަމަކަށަވަރުން، އެ ކާފިރުންނަކީ، اللهُ އަށާއި، އެ إِلٰهُގެ ރަސޫލާ مُحَمَّدٌ އަށާއި، އެ إِلٰهُ ބާވައިލެއްވި ޤުރްއާނަށާއި، އެ إِلٰهُގެ ޙައްޤުދީނަށް ވެސް ކާފިރުވި މީހުންނެވެ. އަދި، اللهُ  ބާވައިލެއްވި ޙައްޤުދީން ތިޔަބައިމީހުން ޤަބޫލުކޮށް، ތިޔަބައިމީހުންގެ ވެރި إِلٰهއަށް ތިޔަބައިމީހުން އީމާންވީ ކަމަށް ޓަކައި، އެ ކާފިރުން ވަނީ އެ ކަމާމެދު ނުރުހި، ދެކޮޅުވެރިވެ، ޢަދާވާތްތެރިވެ، رَسُولُ اللهِ އާއި ތިޔަބައިމީހުން މައްކާއިން ނެރެލައިފައެވެ. ވީއިރު، އެ ފަދަ ބަޔަކުދެކެ ތިޔަބައިމީހުން ލޯބިވެ، އެބައިމީހުންނާ އެކުވެރިކަން ބަހައްޓާންވީ، ފަހެ ކީއްވެގެންހެއްޔެވެ؟ ދަންނާށެވެ! ތިޔަބައިމީހުން މައްކާއިން ނުކުތީ، ތިމަން إِلٰهُގެ ރުހިވޮޑިގަތުން އަދައި، ތިމަން إِلٰهُގެ މަގުގައި ޖިހާދުކުރުމަށް ކަމުގައި ވަނީ ނަމަ، ތިމަން إِلٰهއާ ތިޔަބައިމީހުންގެ ވެސް ޢަދުއްވުން ކަމުގައިވާ ކާފިރުންނަކީ، އެކުވެރި ރަޙްމަތްތެރީން ކަމުގައި، ތިޔަބައިމީހުން ނުބަލާށެވެ! ވީމާ، ކާފިރުންނާ ގުޅުން ބަހައްޓާ ކޮންމެ މުސްލިމަކުމެ ދަންނާށެވެ! ތިޔަބައިމީހުން ވަންހަނާކުރާ ކަންތައްތަކާއި ފައުޅުކުރާ ކަންތައްތައް، ތިމަން إِلٰهُ މޮޅަށް ދެނެވޮޑިގެން ވަމެވެ. އެހެންކަމުން، މުސްލިމުންގެ ތެރެއިން މީހަކު، ކޮންމެ ގޮތަކަށް، ކޮންމެ ސިފައެއްގައި ވިއަސް މުސްލިމުންގެ ޚަބަރުތައް ކާފިރުންނަށް ފޮނުވާ މީހުންްގެ ހުރިހާ ކަމެއް، ތިމަން إِلٰهُ މޮޅަށް ދެނެވޮޑިގެން ވަމެވެ. އަދި ތިޔަބައިމީހުންކުރެ އެ ފަދަ ޢަމަލުކުރާ ކޮންމެ މީހަކުމެ ވަނީ، ޙައްޤު ސީދާ މަގުން އެއްކިބާވެ މަގުފުރެދިފައި ކަން ކަށަވަރެވެ. މި އާޔަތާއި މި އާޔަތުގެ ފަހަތަށް އޮތް ދެ އާޔަތް ބާވައިލެއްވުނު ސަބަބު: رَسُولُ اللهِ ، މައްކާ ފަތަޙަކުރެއްވުމުގެ ދަތުރުފުޅަށް ނުކުމެވަޑައިގަތުމަށް ޓަކައި ތައްޔާރުވެވަޑައިގަންނަވަނިކޮށް، މައްކާގެ މުޝްރިކުންނަށް އެ ޚަބަރު އެންގެވުމުގެ ގޮތުން، حَاطِبُ بْنِ أَبِي بَلْتَعَة  ލިޔުއްވި ސިޓީގައި ވެއެވެ. “ ހަމަކަށަވަރުން، رَسُولُ اللهِ  ތިޔަބައިމީހުންނާ ހަނގުރާމަކުރެއްވުމަށް ޓަކައި ނުކުމެވަޑައިގަތުމަށް ގަސްތުކުރައްވައެވެ. ވީމާ، އެ ކަމަށް ސަމާލުވެ، ތިޔަބައިމީހުން ހުޝިޔާރުވެ ތިބޭށެވެ!] އަދި އެ ސިޓީ ލިއުއްވުމަށް ފަހު، މަދީނާއިން މައްކާއަށް އެނބުރި ދިއުމަށް ތައްޔާރުވެގެން އިން މައްކާގެ އަންހެނަކާ އެ ސިޓީ ޙަވާލުކުރެއްވިއެވެ. ދެން، އެ ސިޓީ ހިފައިގެން އެ އަންހެންމީހާ ދަތުރަށް ނުކުތުމުން، އެ ސިޓީގެ ޚަބަރު، اللهُ ގެ ރަސޫލާއަށް، އެ إِلٰهُ ދެއްވިއެވެ. ދެންފަހެ، عَلِيُّ بْنِ أَبِي طَالِبއާއި، الزُّبَيْرُ بْنِ الْعَوَّامއާއި، الْمِقْدَادُ بْنِ الْأَسْوَد ގެންނަވައި، އެ ތިން ޞަޙާބީންނަށް އެންގެވިއެވެ. ތިޔަ ތިން ޞަޙާބީން މަދީނާއިން ނުކުމެވަޑައިގެން، “رَوْضَةُ خَاخ] މި ނަން ކިއުނު ތަނާ ހަމައަށް ދަތުރުކުރައްވާށެވެ! އެ ތާނގައި ދަތުރުވެރި އަންހެނަކު ވާނެތެވެ. އަދި އެ އަންހެން މީހާގެ އަތުގައި، މައްކާގެ އަހްލުވެރީންނަށް حَاطِبُ بْنِ أَبِي بَلْتَعَة  ލިއުއްވި ސިޓީއެއް ވެސް ވާނެތެވެ. ވީމާ، ތިޔަ ތިން ޞަޙާބީން ވަޑައިގެން، އެ ކަނބުލޭގެ އަތުން އެ ސިޓީ އަތުލައްވައިގެން ވަޑައިގަންނަވާށެވެ! ދެން އެ ތިން ޞަޙާބީން ދަތުރުކުރައްވައިފައި ވަޑައިގެން، «رَوْضَةُ خَاخ»އާ ހަމައިން އެ އަންހެން މީހާ ފެނިވަޑައިގަތެވެ. އަދި އެ ކަނބުލޭގެ އަތުގައި އޮތް ސިޓީ އެ ބޭފުޅުންނާ ޙަވާލުކުރާން އެންގެވުމުން، އެ ކަނބުލޭގެ ދެންނެވިއެވެ. އަޅުގަނޑުގެ އަތުގައި އެއްވެސް ސިޓީއެއް ނެތެވެ. އެ ފަދައިން އެ ކަނބުލޭގެ ދެންނެވުމުން، އެ އަޞްޙާބުން ވިދާޅުވިއެވެ. ކަނބުލޭގެ އަތުގައި އޮތް ސިޓީ ދޭށެވެ! ނުދީފި ނަމަ އަހަރެމެންނަށް ޖެހޭނީ، އެ ސިޓީ ފެންނަންދެން ކަނބުލޭގެ ފާސްކުރާށެވެ. ދެން އެ ހިނދު، އެކަނބުލޭގެ ބޮލުގެ ހުޅިގަނޑުގެ ތެރެއިން އެ ސިޓީ ނެރެ، އެ އަޞްޙާބުންނާ ޙަވާލުކުރިއެވެ. ދެން، އެ ތިން ޞަޙާބީން އެ ސިޓީ ހިއްޕަވައިގެން އެނބުރިވަޑައިގެންނެވުމުން، رَسُولُ اللهِ  އެ ސިޓީ ބެއްލެވިއިރު، އެ ސިޓީގައި ލިއުއްވައިފައި އޮތީ، އެ ރަސޫލާގެ ދަތުރުފުޅާ ބެހޭ ބައެއް ވާހަކަތަކެވެ. ދެން، އެ ސިޓީއާ ބެހޭ ގޮތުން ސުވާލުކުރެއްވުމުން حَاطِبُ ދެންނެވިއެވެ. “ އޭ اللهُގެ ރަސޫލާއެވެ! އަޅުގަނޑުގެ މިމައްސަލައިގައި އަވަސްވެވަޑައިނުގަންނަވާށެވެ! މައްކާއިން ވަޑައިގެން، އިބަ ރަސޫލާގެ އަރިހުގައި ތިއްބެވި މުހާޖިރުންނަކީ، މައްކާގައި ތިބި އެ ބޭފުޅުންގެ ޢާއިލާތައް ޙިމާޔަތްކޮށް، އެ ބޭފުޅުންގެ މުދައު ރައްކައުތެރިކުރާނޭ ގާތްތިމާގެ މީހުން އެ ރަށުގައި ތިބި ބަޔެކެވެ. ނަމަވެސް، އަޅުގަނޑަކީ، ޤުރައިޝު ވަންހައިގެ މީހަކު ކަމުގައި ނުވުމާ އެކު، މައްކާގައި ތިބި އަޅުގަނޑުގެ ގާތްތިމާގެ މީހުން ޙިމާޔަތްކޮށް، އަޅުގަނޑުގެ މުދައު ރައްކައުތެރިކުރާނޭ ބަޔަކު އެ ރަށަކު ނެތެވެ. ކަން މިހެން ހުރުމާ އެކު، އަޅުގަނޑަށް އެ ސިޓީ ލިޔެވުނީ، މައްކާގައި ތިބި އަޅުގަނޑުގެ އަނބިދަރީންނަށް، މުޝްރިކުންގެ ފަރާތުން ކޮންމެވެސް ޙިމާޔަތެއް ހޯދުމުގެ ނިޔަތުގައެވެ. އަދި އަޅުގަނޑަށް އެ ކަން ކުރެވުނީ، އެއްވެސް ޙާލެއްގައި އިސްލާމް ދީން ދޫކޮށް، ކާފިރުވެ މުރުތައްދުވުމުގެ ނިޔަތަކު ނޫނެވެ.] ދެން، حَاطِبُ އެ ދެންނެވި ޢުޛްރު ޤަބޫލުކުރެއްވުމަށް ފަހު، ކައު އިތުރު ރަސޫލާ ޙަދީޘުކުރެއްވިއެވެ. އޭނާ އެ ވިދާޅުވީ، އެ ކަން ހިނގި ގޮތަށް، ތެދުތެދަށެވެ. ނަމަވެސް، އެ މަޖިލީހުގައި ހުންނަވައިފައި عُمَرُ بْنِ الْخَطَّاب  ދެންނެވިއެވެ. އޭ اللهُ ގެ ރަސޫލާއެވެ! މި މުނާފިޤު މީހާގެ ބޯ ކެނޑުމުގެ ހުއްދަ އަޅުގަނޑަށް ދެއްވާށެވެ! އެ ހިނދު، ކީރިތި ރަސޫލާ ޙަދީޘުކުރެއްވިއެވެ. حَاطِبُ بْنِ أَبِي بَلْتَعَةއަކީ، ޤަތުލު ޙައްޤުވެފައިވާ މީހަކުކަން، ތިބާއަށް އެނގިވަޑައިގަތީ ކިހިނަކުންތޯއެވެ؟ ފަހެ، اللهُ  ވަނީ، ބަދްރު ހަނގުރާމައިގައި ބައިވެރިވެވަޑައިގެންނެވި އެންމެހައި ޞަޙާބީންނަށް ފާފަފުއްސަވައި، ނުހަނު އޯގާވަންތަ ބެއްލެވުމަކުން އެ ޞަޙާބީންނަށް ބައްލަވައިވޮޑިގަންނަވައި، އަންނަނިވި ފަދައިން އަންގަވައިފައެވެ. (اعْمَلُوا مَا شِئْتُمْ فَإِنِّي قَدْ غَفَرْتُ لَكُمْ) މާނައީ: “ތިޔަބައިމީހުން ކުރާން ބޭނުން ޢަމަލެއް ތިޔަބައިމީހުން ކުރާށެވެ! ފަހެ، ހަމަކަށަވަރުން، ތިމަން إِلٰهُ ތިޔަބައިމީހުންނަށް ޓަކައި ފާފަފުއްސަވައިފީމެވެ.] ޝައްކެއްނެތެވެ. މި ބަސްފުޅުގެ މުރާދަކީ، ބަދްރު ހަނގުރާމައިގައި ބައިވެރިވެ ވަޑައިގެންނެވުމުގެ ސަބަބުން، އޭގެ ފަހުން، އެ ޞަޙާބީންނަށް ކުރެއްވޭނޭ އެންމެހައި ފާފަތައް ފުއްސަވައިދެއްވާނޭ ކަމުގެ އުފައުވެރި ޚަބަރުދެއްވުމެވެ. ކޮންމެއަކަސް، މި އާޔަތްތައް ބާވައިލެއްވުނީ، މައްކާގެ މުޝްރިކުންނަށް حَاطِبُ بْنِ أَبِي بَلْتَعَة  އެ ލިއުއްވި ސިޓީއާ ގުޅިގެން ކަމުގައި ރިވާވެފައި ވެއެވެ. އެ ކަން ހިނގީ، ހިޖްރައިން އަށްވަނަ އަހަރުއެވެ. އަދި މި ޙަދީޘުން އެނގެނީ، حَاطِبُ بْنِ أَبِي بَلْتَعَة އަކީ، ބަދްރު ހަނގުރާމައިގައި ބައިވެރިވެވަޑައިގެންނެވި ޞަޙާބީއަކުކަމެވެ.[51] ދަންނާށެވެ! މި އާޔަތުގައި މުސްލިމުންގެ ޚަބަރުތައް ކާފިރުންނަށްދީ، ރަޙްމަތްތެރިކަމާއި ގާތްކަމުގެ ގުޅުން އެބައިމީހުންނާ ބަހައްޓައި، އެބައިމީހުންނަށް ވާގިވެރިވުން މަނާކުރެއްވިއެވެ. އަދި ދަންނާށެވެ! حَاطِبُ بْنِ أَبِي بَلْتَعَة  އެ ލިއުއްވި ސިޓީ މައްކާގެ މުޝްރިކުންނަށް ފޮނުއްވާން އުޅުއްވީ، ކާފިރުންނާ ގުޅުން ބެހެއްޓުން މުސްލިމުންނަށް މަނާކުރެއްވުމުގެ ކުރީންނެވެ.[52]","[51]- الْمُسْتَدْرَكُ عَلَى الصَّحِيحَينِ لِلْإمَامِ الْحَاكِم\n[52]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(2) އޭ މުއުމިނުންނޭވެ! ތިޔަބައިމީހުންގެ މައްޗަށް އެ ކާފިރުން ގަދަވެއްޖެ ނަމަ، އެބައިމީހުން ވާހުށީ ފައުޅުވެގެންވާ ގޮތުގައި ތިޔަބައިމީހުންގެ މައްޗަށް ޢަދާވާތްތެރި ބަޔަކު ކަމުގައެވެ. އަދި ކާފިރުން ގަދަވެއްޖެ ނަމަ، އެބައިމީހުންގެ ހިތުގައި މުއުމިނުންނާމެދު، އުފެދިފައިވާ ޢަދާވާތްތެރިކަން ފައުޅުކޮށް، ތިޔަބައިމީހުންނަށް ހަޑިހުތުރު ބަސްތައް ގޮވައި، އުނދަގޫކޮށް، ގެއްލުންދީ، ދަތިކުރުމަށް ޓަކައި، އެންމެހައި ނުބައިގޮތުގައި އެބައިމީހުންގެ ދޫތައް ޙަރަކާތްކުރާނެތެވެ. އަދި ތިޔަބައިމީހުންގެ ގައިގާ ތަޅައި، އަނިޔާކުރުމަށް އެބައިމީހުންގެ އަތްތައް އިސްކުރާނެތެވެ. އަދި ތިޔަބައިމީހުން މުރުތައްދުވެ ކާފިރުކަމަށް އެނބުރި ރުޖޫޢަވާނޭ ނަމަ ހައުދަހައިވާ ރަނގަޅެވެ. މި ފަދައިން ހިތައި އެބައިމީހުންގެ ލޮލުން ބޮލުން އެ ކަމަށް އެދި އުންމީދުކުރާނެތެވެ.",""],["(3) އޭ މުއުމިނުންނޭވެ! ހަމަކަށަވަރުން، ތިޔަބައިމީހުންގެ ގާތްތިމާގެ މީހުންނާއި ދަރީންގެ ޙައްޤުގައި ކާފިރުންނާ ކިތަންމެ ގާތް ގުޅުމެއް ބެހެއްޓި ކަމުގައި ވިއަސް، އެ ގާތްތިމާގެ މީހުންނާއި ދަރީންގެ ފަރާތުން، ޤިޔާމަތް ދުވަހުން، ތިޔަބައިމީހުންނަކަށް އެއްވެސް މަންފާއެއް ނުކުރާނެތެވެ. އަދި ކިއެއްތަ! ޤިޔާމަތް ދުވަހުން، ތިޔަބައިމީހުންނަށް މަންފާކުރާނީ، ކާފިރުންނާ ގުޅުން ކަނޑައިލައި އެބައިމީހުންނާމެދު ޢަދާވާތްތެރިކަން ފައުޅުކޮށް، الله  އަންގަވައިފައިވާ ގޮތަށް އެބައިމީހުންނާ ދެކޮޅަށް ޖިހާދުކުރުމުންނެވެ. ދަންނާށެވެ! ޤިޔާމަތް ޤާއިމުވާ ދުވަހުން، މުއުމިނުންނާއި ކާފިރުންނާ ވަކިކުރައްވައި، ތިޔަ އެންމެތަކުންގެ މެދުގައި، އެ إِلٰهُ ޢަދްލަށް ނިޔާކުރައްވާނެތެވެ. އެއަށްފަހު، އެ إِلٰهއަށް ބޯލަނބައި ކިޔަމަންތެރިވި އަޅުތަކުން ސުވަރުގެއަށް ވައްދަވައި، އެ إِلٰهއަށް އުރެދި ނުކިއަމަންތެރިވި އަޅުތަކުން ނަރަކައަށް ވައްދަވާނެތެވެ. اللهُ އީ، ތިޔަބައިމީހުންކުރާ ހުރިހައި ކަމަކަށްމެ މޮޅަށް ބައްލަވައިވޮޑިގެންވާ، إِلٰهُ ކަމަށް ވުމާއެކު، ތިޔަބައިމީހުން ކުރާ އެއްވެސް ކަމެއް، އެ إِلٰهއަށް ވަންހަނާވެ ފޮރުވިގެނެއް ނުވެއެވެ. ވީމާ، ތިޔަބައިމީހުން ދުނިޔޭގައި ކުޅަނަމަ ކުޅަ ކޮންމެ ޢަމަލަކަށްމެ ޤިޔާމަތް ޤާއިމުވާ ދުވަހުން، ފުރިހަމަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.",""],["(4) އޭ މުއުމިނުންނޭވެ! ހަމަކަށަވަރުން، ތިޔަބައިމީހުން ނަމޫނާއެއްކަމުގައި ބަލާންވީ ރިވެތި ސިފަތަކެއް، إِبْرَاهِيمُ އާއި، އެ ރަސޫލާގެ އަރިހުގައި އުޅުއްވި މުއުމިނުންގެ ކިބައިގައި ވިއެވެ. އޭ ކާފިރުންނާ ގުޅުން ބަހައްޓާ މުސްލިމުންނޭވެ! ތިޔަބައިމީހުން، إِبْرَاهِيمُ އާއި، އެ ރަސޫލާގެ އަރިހުގައި ތިބި މުއުމިނުން ނަމޫނާއެއްކަމުގައި ނުބެލީ، ކީއްވެގެންހެއްޔެވެ؟ އަދި، إِبْرَاهِيمُ ގެ ބައްޕައާއި، އެ ރަސޫލާގެ ޤައުމުގެ މީހުންގެ ކިބައިން، އެ ރަސޫލާ ބަރީއަވެވަޑައިގެންނެވި ގޮތަށް، ކާފިރުކަންމަތީ ތިބި ތިޔަބައިމީހުންގެ އަހްލުވެރީންނާއި، ގާތްތިމާގެ މީހުންނާއި، ރަޙްމަތްތެރީންގެ ކިބައިން، ތިޔަ މުއުމިނުން ވެސް ބަރީއަވެނުގަންނަނީ ފަހެ ކީއްވެގެންހެއްޔެވެ؟ ދަންނާށެވެ! إِبْرَاهِيمُ އާއި، އެ ރަސޫލާގެ އަރިހުގައި ތިބި މުއުމިނުން، އެ ބޭފުޅުންގެ ޤައުމުގެ ކާފިރުންނަށް ވިދާޅުވިއެވެ. ތިޔަބައިމީހުން، اللهُ އަށް އުރެދި ކާފިރުވުމުގެ ސަބަބުން، އަހުރެމެން މި ވަނީ ތިޔަބައިމީހުންގެ ކިބައިން ބަރީއަވެގެންނެވެ. ވީމާ، ދީނީގޮތުން ބަލާއިރު، އަހުރެމެން ވެސް ތިޔަބައިމީހުންގެ ތެރެއަކު އަދި ތިޔަބައިމީހުން ވެސް އަހުރެމެންގެ ތެރެއަކު ނުވެއެވެ. އަދި، اللهُ  ފިޔަވައި، ތިޔަބައިމީހުން އަޅުކަންކުރާ ބުދުތަކާއި، އެ ފަދަ އެހެނިހެން ތަކެތީންނާއި، ތިޔަބައިމީހުންގެ ޢަމަލުތަކުން ވެސް އަހުރެމެން މި ވަނީ ބަރީއަވެގެންނެވެ. އަދި ތިޔަބައިމީހުންގެ ތިޔަ ބާޠިލު ދީނަށް ވެސް އަހުރެމެން މި ތިބީ ކާފިރުވެގެންނެވެ. އަދި އަބަދަށް ޓަކައި، އަހުރެމެންނާއި ތިޔަބައިމީހުންނާ ދެމެދުގައި އުފެދިފައިވާ ޢަދާވާތްތެރިކަމާއި ރުޅިވެރިކަން އަހުރެމެން ފައުޅުކުރަމުއެވެ. އަދި، اللهُ ގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެ، ތިޔަބައިމީހުން ތިޔަކުރާ ޝިރްކުކުރުން ދޫކޮށްލައިފުމަށް ދާނދެން، ތިޔަބައިމީހުންނާމެދު އަހުރެމެން ކަންތައް ކުރާނީ މި ފަދައިން ކަން ތިޔަބައިމީހުން ދަންނަހުށިކަމެވެ. ނަމަވެސް، اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް ތިޔަބައިމީހުން އީމާންވެ، ތިޔަބައިމީހުން ތިޔަކުރާ ޝިރްކުކުރުން ދޫކޮށްލައިފި ނަމަ، ކާފިރުކަންމަތީ ތިޔަބައިމީހުން ތިބިއިރު، ތިޔަބައިމީހުންނާމެދު އަހުރެމެން ގެންގުޅުނު ޢަދާވާތްތެރިކަން ރަޙްމަތްތެރިކަމާއި ގާތްކަމަށް ބަދަލުކޮށް، ރުޅިވެރިކަން ލޯބިވެތިކަމަށް ބަދަލުކުރާނަމެވެ. ދަންނާށެވެ! إِبْرَاهِيمُ ގެ ބައްޕަ އާޒަރަށް، އެ ރަސޫލާ ވިދާޅުވި އަންނަނިވި ބަސްފުޅު، އެ ވާހަކަތަކުން އިސްތިސްނާވެގެން ވެއެވެ. ފަހެ، إِبْرَاهِيمُ  ވިދާޅުވިއެވެ. “އޭ ބައްޕާއެވެ! ހަމަކަށަވަރުން، ބައްޕަގެ ފާފަފުއްސަވައިދެއްވުން އެދި، اللهُ ގެ ޙަޟްރަތުގައި އަޅުގަނޑު ދަންނަވާހުށީމެވެ. އެހެނެއްކަމަކު، اللهُ ގެ ޙަޟްރަތުން ބައްޕައަށް އަތުވެދާނޭ ޢަޛާބަކުން ބައްޕަ ސަލާމަތްކޮށް ދުރުކޮށްދެވޭފަދަ ކުޅަދާނަކަމެއް އަދި ބާރެއް ވިއަސް އަޅުގަނޑަކަށް ލިބިގެނެއް ނުވެއެވެ.] އޭ އަޅަމެންގެ ވެރި إِلٰهއެވެ! އަޅަމެން ބަރޯސާކޮށް ވަކީލުކުރީ ހަމައެކަނި، އިބަ إِلٰهއަށެވެ. އަދި އަޅަމެން އިބަ إِلٰهއަށް ކިޔަމަންތެރިވެ، އިބަ إِلٰهُ ރުހިވޮޑިގަންނަވާ މަގުން ހިނގައި، އިބަ إِلٰهُގެ ޙަޟްރަތަށް ކުއްތަންވެ، ތައުބާވެއްޖައީމުއެވެ. އަދި ޤިޔާމަތް ދުވަހުން، އަޅަމެން އެނބުރި ދިއުން ވަނީ، އިބަ إِلٰهُގެ ޙަޟްރަތަށް ކަން އަޅަމެންނަށް ރަނގަޅަށް އެނގި ޔަޤީން ވެއެވެ. ވުމާއެކު، އަޅަމެން ހެޔޮ ޢަމަލުކޮށް މި ތައްޔާރުވަނީ، އިބަ إِلٰهُގެޙަޟްރަތަށް ރުޖޫޢަވުމަށެވެ. އަދި إِبْرَاهِيمُ ގެ ކާފިރު ބައްޕައަށް ޓަކައި، އެ ރަސޫލާ ދުޢާކުރެއްވި ފަދައިން، މުޝްރިކުންގެ ފާފަފުއްސަވައިދެއްވުމަށް އެދި، اللهُ ގެ ޙަޟްރަތުގައި ތިޔަބައިމީހުން ނުދަންނަވާށެވެ! އެހެނީ، إِبْرَاهِيمُ ގެ ބައްޕަގެ ފާފަފުއްސަވައިދެއްވުމަށް އެދިވަޑައިގެން، އެ ރަސޫލާ ދުޢާކުރެއްވީ، ބައްޕައަށް ކުރައްވައިފައި އޮތް ވަޢުދުފުޅެއް ފުއްދެވުމުގެ ގޮތުންނެވެ. އަދި އެ ފަދައިން ދުޢާކުރެއްވިއިރު، ބައްޕަ އީމާންނުވާނޭ ކަން، إِبْرَاهِيمُ އަށް އެނގިވަޑައިގެންފައެއް ނުވެއެވެ. ނަމަވެސް، ބައްޕައަކީ، اللهُ ގެ ޢަދާވާތްތެރިއެއް ކަން އެނގިވަޑައިގަތުމުން، ބައްޕަގެ ކިބައިން، إِبْرَاهِيمُ  ބަރީއަވެވަޑައިގެންނެވިއެވެ. ވީމާ، إِبْرَاهِيمُ ގެ ބައްޕަ އާޒަރަށް ޓަކައި، އެ ރަސޫލާ ކުރެއްވި ދުޢާފުޅު ފިޔަވައި، إِبْرَاهِيمُ ގެ ހުރިހައި ބަސްފުޅަކާއި ކަމެއްގައިމެ މުސްލިމުންނަށް ޓަކައި، ނުހަނު ފުރިހަމަ ރިވެތި ނަމޫނާއެއް ވެއެވެ.",""],["(5) އޭ އަޅަމެންގެ ވެރި إِلٰهއެވެ. ކާފިރުންގެ ފަރާތުން އަނިޔާއާއި ދުއްތުރާލިބޭ ބަޔަކު ކަމުގައި އަޅަމެން ނުލައްވާނދޭވެ! އަދި، އިބަ إِلٰهُގެ ޙަޟްރަތުން ފޮނުއްވާ ޢުޤޫބާތެއް ވިއަސް، އަޅަމެންގެ މައްޗަށް ނުޖައްސަވާނދޭވެ! އެހެނީ، އެ ފަދަ ކަމެއް ދިމާވެއްޖެ ނަމަ، އެ ކާފިރުން ބުނާނެތެވެ. މުއުމިނުންނީ ޙައްޤު ގޮތުގައި ތިބި ބަޔަކު ކަމުގައި ވަނީ ނަމަ، އެ ފަދަ ބަދުނަޞީބުވެރި ގޮތެއް، މުއުމިނުންނަކަށް، މެދުވެރިއެއް ނުވީހެވެ. އޭ އަޅަމެންގެ ވެރި إِلٰهއެވެ. އަޅަމެންނަށް އަޅަމެންގެ ފާފަފުއްސަވައިފާނދޭވެ! ހަމަކަށަވަރުން، އިބަ إِلٰهއީ، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ، ވެރިކަމާއި ރަސްކަމުގައި ގަދަކީރިތިވަންތަ إِلٰهއެވެ.",""],["(6) އޭ މުއުމިނުންނޭވެ! ހަމަކަށަވަރުން، إِبْرَاهِيمُ އާއި، އެ ރަސޫލާގެ އަރިހުގައި ތިބި، މުއުމިނުންގެ ސިޔަރަތުން، ދުނިޔެއާއި އާޚިރަތުގައި ވެސް ތިޔަބައިމީހުންނަށް ފައިދާހުރި ނުހަނު ރިވެތި ނަމޫނާ ލިބޭނެތެވެ. ވީމާ، اللهُ ގެ ޙަޟްރަތުން ހެޔޮކަންކަމަށް ދަހިވެތިވާ އަދި އާޚިރަތް ދުވަހުގެ ލާބައާއި މަންފާއަށް އެދޭ މީހާ، އެ ބޭފުޅުންގެ ސިޔަރަތުން ފިލާވަޅުތައް ލިބިގަނެ، އެ ބޭފުޅުން ހިންގެވި މަގުން ހިނގާހުށިކަމެވެ. އަދި އެ މަގުން ނުހިނގައި، އެ މަގަށް ފުރަގަސްދީ އެނބުރިގަންނަ މީހާ ދަންނާށެވެ! ފަހެ ހަމަކަށަވަރުން، اللهُ އީ، އެ إِلٰهُގެ އަމިއްލަ ޛާތުފުޅައިގެން ފުދިވޮޑިގެންވާ، އެންމެހައި ޙަމްދުޘަނާއާއި ތަޢުރީފު ލިބިވޮޑިގެންވާ އެއްވެސް މަޚްލޫޤަކަށް ބޭނުންވެވޮޑިގެންނުވާ إِلٰهއެވެ.",""],["(7) އޭ މުއުމިނުންނޭވެ! ތިޔަބައިމީހުންގެ ގާތްތިމާގެ މީހުންގެ ތެރެއިން ބަޔަކު ކާފިރުވި ކަމަށް ޓަކައި، ތިޔަބައިމީހުން އެބައިމީހުންނާ ޢަދާވާތްތެރިވެ، ރުޅިވެރިވެ، ދެކޮޅުވެރިވެ، އުޅުނީމުއެވެ. އެ އަށްފަހު، އެބައިމީހުންގެ ތެރެއިން ބަޔަކު އިސްލާމްވެ ތިޔަބައިމީހުންގެ ދީނީ އަޚުންކަމުގައި ވުމުން، اللهُ  އެބައިމީހުންނާއި، ތިޔަބައިމީހުންނާއި، ދެބައިމީހުންގެ ދެމެދުގައި އެކުވެރިކަމާއި، ގާތްކަމާއި، ލޯބިވެތިކަން، ލެއްވުމަކީ ނުހަނު ގާތުގައިވާ ކަމެކެވެ! ހަމަކަށަވަރުން، މައްކާ ފަތަޙަވުމަށް ފަހު، މުޝްރިކުންގެ ތެރެއިން ބަޔަކު އިސްލާމްވެ، އެބައިމީހުންނަށްވުރެން ކުރީން އިސްލާމްވީ މީހުންނާއި އެބައިމީހުންނާ ދެމެދު އެކުވެރިކަމާއި ލޯބިވެތިކަން އުފެދުނެވެ. އަދި މައްކާ ފަތަޙަވުމަށް ފަހު އިސްލާމްވީ މީހުން ވެސް، اللهُ ގެ މަގުގައި ޖިހާދުކޮށް، އެ إِلٰهއާ ކުއްތަންވެވޭ ޢަމަލުތައް ކޮށްފައި ވެއެވެ. ދަންނާށެވެ! اللهُ އީ، ހުރިހައި ކަމެއްގެ މައްޗަށް ބާރުލިބިވޮޑިގެންވާ ކޮންމެ ކަމެއްގެ މައްޗަށްމެ ކުޅަދުންވަންތަ إِلٰهއެވެ. އެހެންކަމުން، އެ إِلٰهُ ކުރައްވާ ކަމެއް ވިޔަނުދީ، މަނާކޮށް ހުއްޓުވުމުގެ ކުޅަދާނަކަން ލިބިފައިވާ ހަމަ އެއްވެސް ފަރާތެއް ނުވެއެވެ. އަދި، اللهُ އީ، އަޅުތަކުންގެ ފާފަ ގިނަގިނައިން ފުއްސަވާ ނުހަނު އޯގާވަންތަ ރަޙީމުވަންތަ إِلٰهއެވެ. މި އާޔަތް ބާވައިލެއްވުނު ސަބަބު: أَبُو سُفِيَانُގެ ދަރިކަބަނލުން أُمُّ حَبِيبَة އަކީ، رَسُولُ اللهِ ގެ އަނބިކަނބަލަކު ކަމުގައި ވުމާއެކު ވެސް، رَسُولُ الله  أَبُو سُفِيَانއާ ގާތްކަން ބަހައްޓަވައި، އެކުވެރިކަމާއި ލޯބިވެތިކަން ބެހެއްޓެވީ، އޭނާ އިސްލާމްވެވަޑައިގަތުމަށް ފަހުގައެވެ. އަދި، އިސްލާމްވެވަޑައިގަތުމަށް ފަހު، رَسُولُ اللهِ އާއި އޭނާއާ ދެމެދު އޮތް ދެކޮޅުވެރިކަމާއި، ޢަދާވާތްތެރިކަން، أَبُو سُفِيَانُ ވެސް ދޫކޮށްލެއްވިއެވެ. މި އާޔަތް ބާވައިލެއްވުނީ، أَبُو سُفِيَان އާ ބެހޭގޮތުން ކަމުގައި، اِبْنُ شِهَابُ ރިވާކުރެއްވިއެވެ. އަދި أَبُو هُرَيْرَة  ވިދާޅުވިއެވެ. رَسُولُ اللهِ  ދުނިޔެ ދޫކުރެއްވުމުން، އިސްލާމް ދީނުން ބޭރުވެ މުރުތައްދުވީ މީހުންނާ ހަނގުރާމަކުރައްވައި، ދީން ޤާއިމުކުރެއްވުމަށް އެންމެ ބޮޑަށް، މަސައްކަތްކުރެއްވި އެއް ޞަޙާބީއަކީ ވެސް، أَبُو سُفِيَانُ بْنِ حَرْب އެވެ.[53]","[53]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأشْقَر"],["(8) އޭ މުއުމިނުންނޭވެ! ތިޔަބައިމީހުން އިސްލާމް ދީން ޤަބޫލުކުރި ކަމަށް ޓަކައި ތިޔަބައިމީހުންނާ ހަނގުރާމަނުކުރާ، އަދި މުސްލިމުންނަށްވީތީ ތިޔަބައިމީހުންގެ ގޯތިގެދޮރުން ތިޔަބައިމީހުން ބޭރުކުރުމަށް މަސައްކަތްނުކުރާ ޣައިރު މުސްލިމުންނާމެދު ދަންނާށެވެ! ތިޔަބައިމީހުން އެބައިމީހުންނަށް ހެޔޮކޮށްހިތައި ޢަދްލުވެރިގޮތުގައި އެބައިމީހުންނާމެދު ކަންތައްކުރުން، اللهُ  ތިޔަބައިމީހުންނަކަށް މަނައެއް ނުކުރައްވަތެވެ. އެ ފަދަ ޣައިރު މުސްލިމުންނަށް އެހީތެރިވާން ޖެހެނީ، ރަޙިމުގެ ގުޅުން ބެހެއްޓުމާއި، އަވަށްޓެރީންނަށް މަންފާކުރަނިވި ކަންކަމާއި، މެހުމާންދާރީ އަދާކުރުންފަދަ ކަންކަމުގައެވެ. ނަމަވެސް، ތިޔަބައިމީހުން ޣައިރު މުސްލިމުންނާކުރާ ވިޔާފާރިއާއި، އެ ނޫން ވެސް އެ ފަދަ ހުރިހައި މުޢާމަލާތެއްގައިމެ، އިންސާފުވެރިކަމާ އެކު މުޢާމަލާތުކުރުން ވާޖިބުވެގެން ވެއެވެ. އެއީ، އެބައިމީހުންގެ ޙައްޤުތައް އަދާކުރުމާއި، އެބައިމީހުންގެ އަމާނާތްތަކަށް ޚިޔާނާތްތެރި ނުވުމާއި، އެބައިމީހުންނާ އެކު ކުރާ ވިޔާފާރީގައި އެބައިމީހުންނަށް ގެއްލުންވާ ގޮތަށް ތިޔަބައިމީހުން ކަންތައް ނުކުރުމެވެ. ހަމަކަށަވަރުން، ޢަދްލުވެރީންދެކެ، اللهُ  ލޯބިވެވޮޑިގެންވެތެވެ. އެހެންކަމުން، މުސްލިމުންނާ ހަނގުރާމަނުކުރުމަށާއި މުސްލިމުންނާ ދެކޮޅަށް ކާފިރުންނަށް އެހީތެރިނުވުމަށް، މުސްލިމުންނާ އެކު ޢަހްދުކޮށްގެން ތިބޭ ކާފިރުންނަށް ހެޔޮކޮށްހިތައި އެބައިމީހުންނާމެދު ވެސް ޢަދްލުވެރިގޮތުގައި މުޢާމަލާތުކުރުން، اللهُ  މުސްލިމުންނަކަށް މަނައެއް ނުކުރައްވަތެވެ. މި އާޔަތް ބާވައިލެއްވުނު ސަބަބު: أَسْمَاءُ بِنْتِ أَبِي بَكْرٍ ގެ އަރިހުން ރިވާވެގެން ވެއެވެ. رَسُولُ اللهِ ގެ ޙަޔާތްޕުޅުގައި، ޙުދައިބިއްޔާގެ ޞުލްޙައިގެ ދުވަސްވަރު، ތިމަން ކަމަނާގެ މަންމަ ތިމަން ކަމަނާގެ އަރިހަށް އައެވެ. އޭރު، އެ މަންމައަކީ މުޝްރިކެކެވެ. ވުމާއެކު، މުޝްރިކެއްގެ ގޮތުގައި އަޅުގަނޑުގެ މަންމަ ވަނިކޮށް، މަންމައާ މުޢާމަލާތުކުރާންޖެހޭ ގޮތާމެދު، رَسُولُ اللهِ ގެ އަރިހުން، ތިމަން ކަމަނާ ފަތުވާ އެއްސެވީމެވެ. ތިމަން ކަމަނާ ދެންނެވީމެވެ. “ތިމަން ކަމަނާއާ ބައްދަލުވުމަށް އެދި، ތިމަން ކަމަނާގެ މަންމަ އަތުވެއްޖެއެވެ. އަދި އަޅުގަނޑުގެ ކިބައިން އެހީއަކަށް ވެސް މަންމަ އެދެއެވެ. ވީމާ، އަޅުގަނޑުގެ މަންމައާ ބައްދަލުކޮށް، މަންމައަށް ކަމޭހިތުމަކީ، ކޮންކަހަލަ ކަމެއްތޯއެވެ؟ ޙަދީޘުކުރެއްވިއެވެ. ކަމަނާގެ މަންމައަށް ކަމޭހިއްތަވާށެވެ!] ދެން، އެ ކަމާ ގުޅިގެން މި އާޔަތް ބާވައިލެއްވުނެވެ.[54]","[54]- تَفْسِيرُ الْكَشْفِ وَالْبَيَانِ لِلْإمَامِ الثَّعْلَبِي"],["(9) އޭ މުއުމިނުންނޭވެ! ތިޔަބައިމީހުން އިސްލާމް ދީން ޤަބޫލުކުރި ކަމަށް ޓަކައި، ތިޔަބައިމީހުންނާ ހަނގުރާމަކުރާ އަދި މުސްލިމުންނަށް ވީތީ ތިޔަބައިމީހުންގެ ގޯތިގެދޮރުން ތިޔަބައިމީހުން ނެރެލާ އަދި ތިޔަބައިމީހުންގެ ގޯތިގެދޮރުން ތިޔަބައިމީހުން ނެރެލުމަށް ވާގިވެރިވާ ކާފިރުންނާ އެކުވެރިކަން ބެހެއްޓުމާއި ގުޅުންބެހެއްޓުން، اللهُ  ތިޔަބައިމީހުންނަށް މަނާކުރައްވާ ކަން ކަށަވަރެވެ. އަދި ހަމަ އެހެންމެ، މުސްލިމުންނާ ދެކޮޅަށް ކާފިރުންނަށް އެހީތެރިވާ ކޮންމެ ބަޔަކީ ވެސް، މުސްލިމުންނަށް އެހީތެރިވެ ނަޞްރުވެރިވާނޭ ބަޔަކު ކަމުގައި ބެލުން، މުސްލިމުންނަށް، އެ إِلٰهُ މަނާކުރެއްވިއެވެ. ވީމާ، އެ ފަދަ ކާފިރުންނާ އެކުވެރިވެ ގުޅުންބަހައްޓާ މުސްލިމުންނާމެދު ދަންނާށެވެ! ފަހެ، އެބައިމީހުންނީ ހަމަ އަނިޔާވެރީންނެވެ. އެހެނީ، ބަޔާންވެދިޔަފަދަ ކާފިރުންނަކީ، اللهُ  އަށާއި، އެ إِلٰهُގެ ރަސޫލާއަށާއި، އެ إِلٰهُގެ ފޮތަށް ވެސް ޢަދާވާތްތެރި ވެގެންވާ ބައެކެވެ. އެހެންކަމުން، އެ ފަދަ ކާފިރުންނަކީ، ތިމާމެންނަށް އެހީތެރިވެ ނަޞްރުދޭނޭ ބަޔަކު ކަމުގައި ނުބެލުމާއި، އެ ފަދަ ކާފިރުންނާ ޢަދާވާތްތެރިވުން މުސްލިމުންގެ މައްޗަށް ވާޖިބުވެގެން ވެއެވެ.",""],["(10) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ކާފިރުންގެ ތެރޭގައި އުޅެމުން ދިޔަ މުއުމިނު އަންހެނުން، އެ ކަނބަލުންގެ އަމިއްލަ ވަޒަން ދޫކޮށް، މުސްލިމުންގެ ގާތަށް ހިޖްރަކޮށްފި ނަމަ، ފަހެ، ތިޔަ މުސްލިމުން އެ ކަނބަލުން އިމްތިޙާނުކުރާށެވެ! އެއީ، އެ ކަނބަލުންގެ އަމިއްލަ ވަޒަން ދޫކޮށް ހިޖުރަކުރާން ޖެހުނު ސަބަބެއް އޮޅުންފިލުވައި، އީމާންކަމުގައި އެ ކަނބަލުން ސާބިތުވެތިބި މިންވަރަކާއި، އެ ކަނބަލުންގެ ތެދުވެރިކަން ހުރިނެތް ގޮތް ތިޔަބައިމީހުން ދެނެގަތުމަށް ޓަކައެވެ. ޝައްކެއްނެތެވެ. އެ ކަނބަލުންގެ އީމާންކަން ހުރިނެތް ގޮތާއި އެ ކަނބަލުންގެ ޙަޤީޤަތް، اللهُ  ދެނެވޮޑިގަތުން ބޮޑެވެ. އެހެނީ ހަމަކަށަވަރުން، اللهُ އީ، އެ ކަނބަލުންގެ ހިތްތަކުގައްޔާއި އެ ނޫން މީހުންގެ ހިތްތަކުގައި ފޮރުވިފައިވާ ހުރިހައި ކަމެއް ވެސް މޮޅަށް ދެނެވޮޑިގެންވާ إِلٰهއެވެ. ވުމާއެކު، އެ އިމްތިޙާނުގައި، އެ ކަނބަލުން ހިޖްރަކުރީ، اللهُ އާއި، އެ إِلٰهُގެ ރަސޫލާއާއި، އިސްލާމްދީނާމެދު އެ ކަނބަލުންގެ ހިތްތަކުގައި އުފެދިފައިވާ ލޯބީގެ ބޮޑުކަމުން ކަމަށާއި، ފިރީންދެކެ ރުޅިއައިސްގެން ނޫން ކަމަށާއި، ވަކިތަނެއްގައި އުޅޭހިތުން ނޫން ކަމަށާ އަދި ދުނިޔެ ހޯދުމުގެ ނިޔަތުގައި ވެސް ނޫން ކަމަށް އެ ކަނބަލުންލައްވާ ހުވާކުރުވާށެވެ! އަދި، އެ ގޮތަށް އެ ހުވާ ކުރުވުމަށް ފަހު، އެ ކަނބަލުންގެ ޙަޤީޤަތް ދެނެގަތުމަށް ޓަކައި، އިތުރު އެހެން ތަޙްޤީޤުތައް ކުރުމުގެ ތަކްލީފު، ތިޔަބައިމީހުންނަކަށް، އެ إِلٰهُ ނުޖައްސަވަތެވެ. ދަންނާށެވެ! ބަޔާންވެދިޔަ ގޮތުގެ މަތީން އެ ކަނބަލުން އިމްތިޙާނުކުރެވޭ ހިނދު، އެ ޝަރްޠުތައް ޤަބޫލުކޮށް އެ ކަނބަލުން ހުވާކޮށްފި ނަމަ، ތިޔަބައިމީހުން އެ ކަނބަލުންގެ ބަސް ޤަބޫލުކޮށް، އެ ކަނބަލުންގެ ކާފިރު ފިރީންގެގާތަށް އެ ކަނބަލުން އަނބުރައި ނުފޮނުވާހުށިކަމެވެ! އެހެނީ، އެ ކަނބަލުން އެބައިމީހުންނަކަށް ޙަލާލުވެގެނެއް ނުވެއެވެ. އަދި އެބައިމީހުން ވެސް އެ ކަނބަލުންނަކަށް ޙަލާލުވެގެނެއް ނުމެވޭމެއެވެ. އެހެންކަމުން، ކާފިރު ދެމަފިރީންކުރެ އަންހެން މީހާ އިސްލާމްވުމަށް ފަހު، އެ ކާފިރު ފިރިމީހާއާ ވަކިވުން އެ އަންހެން މީހާގެ މައްޗަށް ވާޖިބުވާނެއެވެ. އަދި އެ އަންހެނާއަށް ކުޅަދާނަވެގެން ވާނަމަ، ދީނަށް ޓަކައި ހިޖްރަކުރުން ވެސް އޭނާގެ މައްޗަށް ވާޖިބުވާނޭ މެއެވެ. އަދި އިސްލާމްވެގެން މުސްލިމުންގެ ގާތަށް އަންނަ އަންހެނުންނަށް، ކުރީން އެ ކަނބަލުން އިނދެގެން އުޅުނު ކާފިރު ފިރީން ދީފައިވާ ކާވެނީގެ ރަން، ތިޔަ މުސްލިމުން، އެ ފިރީންނަށް އަނބުރައި ދޭހުށިކަމެވެ! އަދި، އެ ކަނބަލުންގެ ޢިއްދަ ހަމަވުމަށް ފަހު، އެ ކަނބަލުންގެ ކާވެނީގެ ރަން، އެ ކަނބަލުންނަށް ތިޔަމުސްލިމުން ދެނީ ނަމަ، އެ ކަނބަލުންނާ ކާވެނިކުރުމަކީ ތިޔަބައިމީހުން ފާފަވެރިވާނޭ ކަމެއް ނޫނެވެ. އެހެނީ، އެ ކަނބަލުން އިސްލާމްވުމުގެ ސަބަބުން، އެ ކަނބަލުންނާ ކާވެނިކުރުން އެ ވަނީ މުސްލިމުންނަށް ހުއްދަވެފައެވެ. އަދި ކާފިރު އަންހެނުން އަނބީންގެ ގޮތުގައި ބައިތިއްބުމަކީ، މުސްލިމުންނަށް ހުއްދަވެގެންވާ ކަމެއް ނޫނެވެ! އެހެންކަމުން، މި އާޔަތް ބާވައިލެއްވުމަށް ފަހު މުސްލިމު ފިރިހެނެއްގެ ކާފިރު އަންބަކު އިން ނަމަ، ދީން ތަފާތުވުމުގެ ސަބަބުން އެ ދެމަފިރީންގެ ކާވެނި ރޫޅޭނެއެވެ. އަދި މުސްލިމުންގެ އަނބީން މުރުތައްދުވެއްޖެ ނަމަ، އެ ކަނބަލުންގެ މުސްލިމު ފިރީން އެ ކަނބަލުންނަށް ދީފައިވާ، ކާވެނީގެ ރަން އަނބުރާ ލިބިގަތުމަށް، އެ ކަނބަލުންގެ ކިބައިން އެ މުސްލިމުން އެދޭހުށިކަމެވެ! އަދި ކާފިރު އަންހެނުން، އިސްލާމްވެގެން މުސްލިމުންގެ ގާތަށް އަތުވެއްޖެ ނަމަ، އެ ކަނބަލުން އިނދެގެން އުޅުނު ކާފިރު ފިރީން އެ ކަނބަލުންނަށް ދީފައިވާ ކާވެނީގެ ރަން އަނބުރާ ލިބިގަތުމަށް، އެ ކަނބަލުންގެ ކިބައިން އެ ކާފިރު ފިރީން ވެސް އެދޭހުށިކަމެވެ! ބަޔާންވެދިޔަ ޙުކުމްތަކަކީ، ތިޔަބައިމީހުންގެ މެދުގައި ޢަމަލުކުރުމަށް، اللهُ  ޝަރްޢުކުރައްވައިފައިވާ ޙުކުމްތަކެކެވެ. އެއީ، ވަކިޒަމާނަކަށް ޚާއްޞަ ޙުކުމްތަކެއް ނޫނެވެ. اللهُ އީ، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ، ހުރިހައިކަމެއް، މޮޅަށް ދެނެވޮޑިގެންވާ إِلٰهއެވެ. ދަންނާށެވެ! الْإِمَامُ الشَّافِعِي ވިދާޅުވިއެވެ. މުސްލިމު އަންހެނުންނަށް، އެ ކަނބަލުންގެ ކާފިރު ފިރީންގެ ފަރާތުން ލިބިފައިވާ ކާވެނީގެ ރަން، އަނބުރާ ލިބިގަތުމަށް އެ ކަނބަލުންގެ ކާފިރު ފިރީން ފިޔަވައި އެހެން ގާތްތިމާގެ ބަޔަކު އެދުނަސް، އެ ބަޔަކަށް އެއްވެސް ބަދަލެއް ދިނުމެއް ނުވެއެވެ. އަދި ބަޔާންވެދިޔަ ގޮތަށް، ދެފަރާތުންމެ ކާވެނީގެ ރަން ލިބިގަތުމަށް އެދުމަކީ، اللهُ  ބާވައިލައްވައިފައިވާ ޙުކުމެކެވެ. މި ޙުކުމަކީ، حُدَيْبِيَّةގެ ޞުލްޙަޔަށް ފަހު، އެ ޢަހްދުގެ ދަށުގައިވާ މުޝްރިކު ފިރިހެނުން އެބައިމީހުންގެ މުސްލިމު އަނބީންނަށް ދީފައިވާ ކާވެނީގެ ރަނާއި، މުސްލިމު ފިރިހެނުން އެބައިމީހުންގެ މުޝްރިކު އަނބީންނަށް ދީފައިވާ ކާވެނީގެ ރަން، އަނބުރައި ލިބިގަންނާނޭ ގޮތް ބަޔާންކުރައްވައި، اللهُ  ބާވައިލައްވައިފައިވާ ޙުކުމެކެވެ. ނަމަވެސް، މައްކާ ފަތަޙަވުމަށް ފަހު ކާފިރުންގެ އަނބީން އިސްލާމްވުމުން، އެބައިމީހުން އެ ކަނބަލުންނަށް ދީފައިވާ ކާވެނީގެ ރަން އަނބުރާ ދިނުމުގެ ޙުކުމް ވަނީ މަންސޫޚު ވެފައެވެ. އަދި ކާފިރު ދެމަފިރީންގެ ތެރެއިން އެކަކު އިސްލާމްވެއްޖެ ނަމަ، ނުވަތަ އިސްލާމް ދެމަފިރީންގެ ތެރެއިން އެކަކު މުރުތައްދުވެއްޖެ ނަމަ އެ ދެ މީހުންގެ ކާވެނި އޮންނާނީ ރޫޅިފައެވެ. އަދި ދަންނާށެވެ! އިސްލާމް ދީނުގެ ކުރީކޮޅުގައި، ކާފިރު އަންހެނުންނާ މުސްލިމު ފިރިހެނުން ކާވެނިކޮށް އުޅުނެވެ. އަދި މުސްލިމު އަންހެނުންނާ، ކާފިރު ފިރިހެނުން ވެސް ކާވެނިކޮށް އުޅުނެވެ. ނަމަވެސް، މި އާޔަތް ބާވައިލެއްވުމުން އެ ގޮތަށް ކާވެނިކުރުން މަނާވީއެވެ. މި އާޔަތް ބާވައިލެއްވުނު ސަބަބު: حُدَيْبِيَّةގެ ދުވަހު، رَسُولُ اللهِ  ޤުރައިޝު ވަންހައިގެ މުޝްރިކުންނާ ކުރެއްވި ޞުލްޙައިގެ މުޢާހަދާގައި އެއްބަސްވެވަޑައިގެންނެވި ކަންތައްތަކުގެ ތެރޭގައި ވިއެވެ. އިސްލާމް ދީނަށް ޓަކައި މައްކާ ދޫކޮށް، މުސްލިމުންގެ ގާތަށް ހިޖްރަކުރާ ކޮންމެ މީހަކު، މައްކާގެ މީހުންނަށް އަނބުރާ ރައްދުކުރެވޭނެތެވެ. އަދި މުސްލިމުންގެ ތެރެއިން މީހަކު މުރުތައްދުވެ، މުޝްރިކުންގެ ތެރެއަށް ހިނގައްޖެ ނަމަ، އެ މީހަކު މުސްލިމުންނަށް އަނބުރާ ރައްދުނުކުރެވޭނެއެވެ. އެ ކަން އެ ގޮތަށް އޮއްވައި، أُمُّ كُلْثُوم بنْتِ عُقْبَة بْنِ أَبِي مُعِيط މައްކާގެ މުޝްރިކުންނަށް ފިއްލަވައިގެން މަދީނާއަށް ހިޖްރަކުރެއްވިއެވެ. ދެން، އެ ކަމަނާ މައްކާއަށް އަނބުރާ ގެންދިއުމަށް ޓަކައި، އެ ކަމަނާގެ ދެ އަޚުން ކަމުގައިވާ، عُمَارَةއާއި اَلْوَلِيدُ މަދީނާއަށް ގޮސް، رَسُولُ اللهِ ގެ އަރިހުގައި ދެންނެވިއެވެ. حُدَيْبِيَّةގެ ޞުލްޙައިގެ މުޢާހަދާގައި އެއްބަސްވެވަޑައިގެންފައިވާ ގޮތުގެ މަތީން، އަޅުގަނޑުމެންނާ އެކު އެ ކަމަނާ ފޮނުއްވާށެވެ! އެ ފަދައިން އެބައިމީހުން ދެންނެވުމުން رَسُولُ اللهِ  ޙަދީޘުކުރެއްވިއެވެ. އެ ޝަރްޠަކީ، އެ ގޮތަށް އަންނަ ފިރިހެނުންނާ ބެހޭ ގޮތުން ކުރެވުނު ޝަރްޠެކެވެ. އަންހެނުންނާ ބެހޭ ގޮތުން ކުރެވުނު ޝަރްޠެއް ނޫނެވެ. ދެން އެ ޙާދިޘާއާ ގުޅޭގޮތުން މި އާޔަތް ބާވައިލެއްވުނެވެ.[55] ވުމާއެކު، އިސްލާމް ދީނަށް ޓަކައި ހިޖްރަކުރާ މުސްލިމު އަންހެނުންނާމެދު މުސްލިމުން ކަންތައްކުރާންޖެހޭ ގޮތުގެ ޙުކުމް، މި އާޔަތުގައި، اللهُ  ބާވައިލެއްވިއެވެ.","[55]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(11) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! އަދި ތިޔަބައިމީހުންގެ އަނބީންގެ ތެރެއިން މީހަކު ކާފިރުވެ، ތިޔަބައިމީހުންނާ ވަކިވެ، ކާފިރުންގެ ގާތަށް ދިއުމަށްފަހު، ކާވެނީގެ ރަނުގެ ގޮތުގައި، އޭނާގެ މުސްލިމު ފިރިމީހާ އޭނާއަށް ދީފައިވާ ތަކެތި، އެ ފިރިމީހާއަށް އަބުނރާ ނުފޮނުވައިފި ނަމަ، އެ އަންހެނާއަށް، ކާވެނީގެ ރަނުގެ ގޮތުގައި އޭނާގެ މުސްލިމު ފިރިމީހާ ދިން މިންވަރު، ފައިއު މުދަލުން ނުވަތަ ޣަނީމާ މުދަލުން އެ ފިރިހެން މީހާއަށް ދިނުމަށް، اللهُ  ތިޔަބައިމީހުންނަށް އަމުރުކުރެއްވިއެވެ. އަދި ތިޔަބައިމީހުން ދީފައިވާ ކާވެނީގެ ރަނަށްވުރެން އިތުރު އެއްޗެއް، ފައިއު މުދަލުން ނުވަތަ ޣަނީމާ މުދަލުން ލިބިގަތުމަށް ތިޔަބައިމީހުން ނޭދޭހުށިކަމެވެ. އަދި، اللهُ އަށް ތިޔަބައިމީހުން ބިރުވެތިވެ ތަޤްވާވެރިވާށެވެ! އެ إِلٰهއީ، ތިޔަބައިމީހުން، އެ إِلٰهُގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ، އެ إِلٰهއަށް އީމާންވެގެން ތިބި، إِلٰهއެވެ. ޝައްކެއްނެތެވެ. މުއުމިނުންނަކީ، اللهُ ގެ ފޮތަށް އީމާންވެ، އެ إِلٰهُ ފޮނުއްވި ރަސޫލާގެ ރިސާލަތު ޤަބޫލުކޮށްގެން ތިބި މީހުންނެވެ. ވީމާ، އެ إِلٰهُގެ ޢުޤޫބާތް ޙައްޤުވަނިވި އެންމެހައި ކަންތައްތަކުން ދުރުވެ ރައްކައުތެރިވެ ތިބޭން، މުއުމިނުންނަށް ޖެހޭނެތެވެ. މި އާޔަތް ބާވައިލެއްވުނު ސަބަބު: އިސްވެދިޔަ އާޔަތް ބާވައިލެއްވުމުން، އެ އާޔަތުގައި ބަޔާންކުރެއްވުނު ޙުކުމް ޤަބޫލުކޮށް، އެ ޙުކުމާ އެއްގޮތަށް އެންމެހައި މުސްލިމުން ޢަމަލުކުޅައެވެ. ނަމަވެސް، ކާފިރުން، އެ ޙުކުމް ޤަބޫލުކުރުމަށް އިންކާރުކުރުމުން، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[56]","[56]- تَفْسِيرُ جَامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي"],["(12) އޭ ނަބިއްޔާއެވެ! اللهُ އަށް އީމާންވެ، އިސްލާމްދީން ޤަބޫލުކުރާ މުއުމިނު އަންހެނުން، ބައިޢަތު ހިފުމަށް ޓަކައި، އިބަ ނަބިއްޔާގެ އަރިހަށް އަތުވެއްޖެ ނަމަ، އެ ކަނބަލުންގެ ކިބައިން ތިރީގައި މިވާ ކަންކަމަށް ބައިޢަތު ހިއްޕަވާށެވެ! އެއީ، اللهُ އާއި އެއްވެސް އެހެން ފަރާތެއް ބައިވެރިކޮށް ޝިރްކުނުކުރުމަށެވެ. އަދި ވައްކަންނުކުރުމަށެވެ. އަދި ޒިނޭނުކުރުމަށެވެ. އަދި ޖާހިލިއްޔަ ޒަމާނުގައި ދިރިދިރިތިއްބާ ދަރީން ވަޅުލައި މަރައި އުޅުނުގޮތަށާއި، އެނޫން ގޮތްގޮތަށް ދިރިދިރިތިއްބާ ދަރީން ނުމެރުމަށެވެ. އަދި ތިމާމެންގެ އަތާއި ފަޔާ ދެމެދުން، ތިމާމެންގެ ފިރީން ނޫން މީހުންނަށް ތިމާމެން ވިހެއި ދަރީންނާއި، ތިމާމެންގެ ފިރީން ނޫން އެހެން މީހުންގެ ދަރީން، ބުހްތާން ދޮގުހަދައިގެން، ތިމާމެންގެ ފިރީންނަށް ނިސްބަތްނުކުރުމަށެވެ. އަދި، اللهُ އަށް ކިޔަމަންތެރިވުމުގެ ދާއިރާއިން ބޭރުނުވުމަށާއި، އެއްވެސް ހެޔޮކަމެއްގައި، އިބަ ރަސޫލާއަށް އުރެދިނުގަތުމަށެވެ. އިސްވެދިޔަ ގޮތުގެމަތީން، އިބަ ރަސޫލާ، އެ ކަނބަލުންގެ ކިބައިން ބައިޢަތުހިއްޕެވުމަށް ފަހު، އެ ކަނބަލުންގެ ފާފަފުއްސަވައިދެއްވުމަށް އެދިވަޑައިގެން ދުޢާކުރައްވައި، اللهُ އަށް ދަންނަވާހުށިކަމެވެ! ހަމަކަށަވަރުން، اللهُ އީ، އަޅުތަކުންގެ ފާފަ ގިނަގިނައިން ފުއްސަވާ، ނުހަނު އޯގާވަންތަ ރަޙީމުވަންތަ إِلٰهއެވެ. ދަންނާށެވެ! نَوْحَة ކުރުމަކީ ވެސް، اللهُ އަށް ކިޔަމަންތެރިވުމުގެ ދާއިރާއިން ބޭރުވެ، ރަސޫލާއަށް އުރެދެވޭ ކަމެކެވެ. نَوْحَة ކުރުމަކީ، ގާތްތިމާގެ މީހަކު މަރުވުމުން، ގަދައަޑުން ރޮއިހޭރި، ހަޅޭލަވައި، ފޭރާން ވީދައި، ބޮލުގެ އިސްތަށިގަނޑަށް ދަމައި ބުރިކޮށް، ލިބާހުގެ ކަރުވަޅުން ވީދައި، މޫނުގައި ވަކިއަޅާ އަދި ހަލާކު އައުމަށް އެދި ދުޢާކުރުމެވެ. އަދި ހަމަ އެ ފަދައިންމެ، މީހުން ނެތް ތަނެއްގައި، އެކަނި ތިބެގެން ކާވެނި ހުއްދަ ފިރިހެނުންނާ އެއްތަންވުމަކީ ވެސް، اللهُ އަށް ކިޔަމަންތެރިވުމުގެ ދާއިރާއިން ބޭރުވެ، ރަސޫލާއަށް އުރެދެވޭ ކަމެކެވެ. މި އާޔަތް ބާވައިލެއްވުނު ސަބަބު: މައްކާ ފަތަޙަވުމުން، ފިރިހެނުންނެކޭ ވެސް އެއްފަދައިން، رَسُولُ اللهِ ގެ އަރިހަށް ގޮސް، އެ ރަށުގެ އަންހެނުން ވެސް އިސްލާމްވެ، އިސްލާމް ކަމަށް ބައިޢަތުހިފިއެވެ. ވުމާއެކު، އަންހެނުންގެ ބައިޢަތާ ބެހޭ ގޮތުން މި އާޔަތް ބާވައިލެއްވުނެވެ. އަންހެނުންގެ ކިބައިން ބައިޢަތުހިއްޕެވިއިރު، އެ ކަނބަލުން ދެންނެވިއެވެ. އޭ اللهُގެ ރަސޫލާއެވެ! އަޅުގަނޑުމެންގެ ކިބައިން ބައިޢަތުހިއްޕަވާއިރު، އަތާއަތްޕުޅު ޖޯޑުނުކުރައްވާނަންތޯއެވެ؟ ޖަވާބުގައި ޙަދީޘުކުރެއްވިއެވެ. ހަމަކަށަވަރުން، ތިމަން ރަސޫލާ، އަންހެނުންގެ އަތާ އަތްޕުޅު ޖޯޑެއްނުކުރައްވަމެވެ. އަދި އެންމެ އަންހެނަކަށް، ތިމަން ރަސޫލާ ވިދާޅުވާ ވިދާޅުވުން ސަތޭކަ އަންހެނުންނަށް ފުދިގެންވޭ މެއެވެ. ވީއިރު، ސަތޭކަ އަންހެނުންގެ ކިބައިން ބައިޢަތު ހިއްޕަވާ ކަމުގައި ވިއަސް، އެ އެންމެންގެ ކިބައިން ބައިޢަތު ހިއްޕެވުމުގައި ވެސް ތިމަން ރަސޫލާ ވިދާޅުވާނީ، އެ ތަނުން އެންމެ އަންހެނަކަށް ވިދާޅުވާ ބަސްފުޅު މެއެވެ.[57] އެހެންކަމުން، އަންހެނުންގެ ބައިޢަތަކީ ހަމައެކަނި ބަސްފުޅުން ހިއްޕެވި ބައިޢަތެކެވެ.[58] ވުމާއެކު، رَسُولُ اللهِ އަށް މިލްކުވެގެންވާ އަޅު އަންހެނަކު ފިޔަވައި އެހެން އެއްވެސް ހިލޭ އަންހެނެއްގެ އަތުގައި، رَسُولُ اللهِ ގެ އަތްޕުޅު ދުވަހަކު ވެސް ނުބީހެއެވެ.[59]","[57]- تَفْسِيرُ الْقُرْآنِ الْعَظِيمِ ِلِلإمَامِ الْحَافِظِ ابْنِ كَثِير الدِّمِشْقِي وَالسُّنَنُ الْكُبْرَى لِلْإمَام النَّسَائِي\n[58]- صَحِيحُ الْجامِعِ لِلْإمَامِ الْبُخَارِي\n[59]- سُنَنُ الْإِمَامِ الحَْافِظِ أبي عِيْسَى التِّرْمِذِي"],["(13) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ ، އެ ބައެއްގެ މައްޗަށް ކޯފާލައްވައިފައިވާ ބަޔަކާ ތިޔަބައިމީހުން އެކުވެރިވެ، ރަޙްމަތްތެރިވެ ނޫޅޭށެވެ! ދަންނާށެވެ! އެންމެހައި ކާފިރުންގެ މައްޗަށް، އެ إِلٰهُ ކޯފާލައްވަތެވެ. އަދި ވަކީން ޚާއްޞަކޮށް ޔަހޫދީންގެ މައްޗަށް ކޯފާލައްވަތެވެ. ވީމާ، اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުން ދަންނާށެވެ! ފަހެ، ކާފިރުންނަކީ ތިމާމެންގެ އިޚްލާޞްތެރި އެކުވެރީން ކަމުގައި ބަލައިގަނެ، އެބައިމީހުންނާ ގުޅުން ބަދަހިކޮށް، އެބައިމީހުންގެ ބަހާއި ރައުޔު ފަހަރެއްގައި ވެސް އެ ފަދަ މުއުމިނުން ޤަބޫލުކޮށްގެން ނުވާނެއެވެ. އަދި ވަކީން ޚާއްޞަ ގޮތެއްގައި، ޔަހޫދީންނާ އެކު އެ ފަދަ އެއްވެސް ގުޅުމެއް މުސްލިމުން ބަހައްޓައިގެން ނުމެވާނޭ މެއެވެ. ޝައްކެއްނެތެވެ. ކާފިރުން މަރުވުމަށް ފަހު، ކަށްވަޅުގައި އެބައިމީހުންނާމެދު ކަންތައްކުރެއްވޭ ގޮތް ފެނުމުން، އާޚިރަތް ދުވަހުން ލިބޭނޭ ދަރުމައާއި ޡަވާބާމެދު އެ ކާފިރުން އުންމީދު ކަނޑައިލާ ފަދައިން، اللهُ  ކޯފާލެއްވި ޔަހޫދީން އެ ތިބީ އާޚިރަތް ދުވަހުން ލިބޭނޭ ޘަވާބާމެދު އުންމީދު ކަނޑައިލައިގެން ކަން ކަށަވަރެވެ. އެހެނީ، ކާފިރުންނަކީ، އަލުން ދިރުއްވޭނޭ ކަމާއި، އާޚިރަތް ދުވަސް އަންނާނޭ ކަން ޤަބޫލުކުރާ ބައެއް ނޫނެވެ.[60]","[60]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["سُورَةُ الصَّفއަކީ، މަދަނީ ސޫރަތެކެވެ. އަދި މި ސޫރަތަކީ، މުސައްބަޙާތުގެ ސޫރަތްތަކުގެ ތެރެއިން ސޫރަތެއް ވެސް މެއެވެ. މުސައްބަޙާތުގެ ސޫރަތްތަކަކީ، “سُبْحَانَ] “سَبَّحَ] “يُسَبِّحُ ] “سَبِّحْ] މި ހަތަރު ލަފްޒުންކުރެ ލަފްޒަކުން ފެށޭ ކޮންމެ ސޫރަތެކެވެ. ވުމާއެކު، ކީރިތި ޤުރްއާނުގައި ވަނީ މުސައްބަޙާތުގެ ހަތް ސޫރަތެވެ. މި ސޫރަތުގައި ވަނީ (14) ސާދަ އާޔަތެވެ. ‏އެއީ (2) ދެ رُكُوعއެވެ. މި ސޫރަތަކީ، ކީރިތި ޤުރްއާނުގެ (61) ފަސް ދޮޅަސް އެއްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ التَّغَابُنއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، الله ގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅާއި، اَلْعَزِيزُ މި އިސްމުފުޅާއި، اَلْحَكِيمُ މި އިސްމުފުޅު މި ސޫރަތުގައި އައިސްފައި ވެއެވެ. މި ސޫރަތަށް سُوْرَةُ ‏الصَّف މި ނަން ކިއުނީ، اللهُ ގެ މަގުގައި ޖިހާދުކުރާ މުޖާހިދުންގެ ސަފުތައް ރުކުރުވައިލެވިފައި ހުންނާން ޖެހޭގޮތް މި ސޫރަތުގައި ބަޔާންކުރައްވައިފައި ވާތީއެވެ. އެއީ، ވިރުވައިއެޅި، އޭގެ އެއްބައި އަނެއް ބަޔާ ގުޅި ލާމެހިފައިވާ ގަދަފަދަ ބިނާއެއް ފަދައިން، ގާތްގާތުގައި އެތުރިގެން ސަފުސަފަށް ތިބުމާ އެކު، އެއްބަޔަކު އަނެއް ބަޔަކަށް އެހީތެރިވެ ވާގިވެރިވާ ނުހަނު އެކުވެރި ބައެއްގެ ގޮތުގައި ތިބުމެވެ. އަދި ‏‏ سُوْرَةُ الْحَوَارِيِّينَގެ ނަމުންނާއި،‏ سُوْرَةُ ‏عِيسَىގެ ނަމުން ވެސް މި ސޫރަތަށް ނަންދެވިފައި ވެއެވެ.‎‏[61] اللهُ ، މި ސޫރަތް ފައްޓަވައިފައި ވަނީ، ޘަނާއާއި ތަޢުރީފުގެ ލަފްޒެއްކަމުގައިވާ “سَبَّحَ] މި ލަފްޒުންނެވެ. ވުމާއެކު، އުޑުތަކާއި ބިމާ އަދި އެ ދެމެދުގައި ވާހައި ތަކެތި، اللهُ ގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަ ދަންނަވާކަން މި ސޫރަތުގެ ކުރީކޮޅުގައި، އެ إِلٰهُ އެންގެވިއެވެ. އެއަށްފަހު މި ސޫރަތުގައި ވަނީ، ތިމާމެން ނުކުރާ ކަންތައްތައްކުރާ ކަމުގައި ބުނެ، ނުވަތަ ނުކުރާނޭ ކަންތައްތައްކުރާނޭ ކަމުގައި ބުނެ، ވާހަކަ ދެއްކުމަކީ، اللهُ  ނުހަނު ބޮޑަށް ކޯފާވެވޮޑިގަންނަވާ ކަމެއް ކަމުގެ ވާހަކައެވެ. ދެން އެއަށްފަހު، އެއްބައިވަންތަކަންމަތީ ޤާއިމުވެތިބެ، އެ إِلٰهُގެ ކަލިމަފުޅު މަތިވެރިކުރުމަށް ޓަކައި ޖިހާދުކުރާމީހުންދެކެ، އެ إِلٰهُ ލޯބިވެވޮޑިގެންވާކަން، މި ސޫރަތުގައި އަންގަވައިފައި ވެއެވެ. އަދި އިސްރާއީލުގެ ދަރީންގެ ގާތަށް، اللهُ ގެ ރަސޫލާ، مُوسَى  ރަސޫލުކަމައިގެން ފޮނުއްވުމުން، އެ ރަސޫލާއާމެދު އެބައިމީހުން ކަންތައްކުރި ގޮތުގެ ވާހަކައާއި، ހަމަ އެބައިމީހުންގެ ގާތަށް، عِيسَى  ރަސޫލުކަމައިގެން ފޮނުއްވުމުން، އެ ރަސޫލާއާމެދު ވެސް އެބައިމީހުން ކަންތައްކުރި ގޮތުގެ ވާހަކަ މި ސޫރަތުގައި ބަޔާންކުރައްވައިފައި ވެއެވެ. ދެން އެއަށްފަހު، އެ ދެ ރަސޫލުންނާމެދު އިސްރާއީލުގެ ދަރީން ކަންތައްކުރި ގޮތުގެ ސަބަބުން، އެބައިމީހުން މަގުފުރެދުނު ވާހަކަ ވެއެވެ. އެއީ، އެ ވާހަކަތަކުން، مُحَمَّدٌ ގެ ޤައުމުގެ މީހުން ޢިބްރަތް ޙާޞިލުކޮށް، އިސްރާއީލުގެ ދަރީންގެ ގާތަށް ފޮނުއްވުނު ރަސޫލުންނާމެދު އިސްރާއީލުގެ ދަރީން ކަންތައްކުރި ފަދައިން، مُحَمَّدٌ ގެ ޤައުމުގެ މީހުން އެ ރަސޫލާއާމެދު، ކަންތައް ކޮށްފި ނަމަ، އެބައިމީހުންނަށް ވެސް އަތުވެދާނޭ ޢަޛާބަކާމެދު އެބައިމީހުން ބިރުވެރިކުރެއްވުމަށް ޓަކައެވެ. ދެން އެއަށްފަހު، ބަޔާންކުރައްވައިފައި ވަނީ، اللهُ ގެ ޙަޟްރަތުގައި ދީނަކީ، އިސްލާމް ދީންކަމާއި، އެންމެހައި ދީންތަކުގެ މައްޗަށް އެ ދީން ގަދަވާނޭ ކަމުގެ ވާހަކައެވެ. މި ސޫރަތް ނިންމަވައިލައްވައިފައި ވަނީ ވޭންދެނިވި ޢަޛާބުން މިންޖުވެ، ސަލާމަތުގެ އައްސޭރިއަށް ވާޞިލުވެވެނިވި މަގު ބަޔާންކޮށްދެއްވައި، މުއުމިނުން އެ މަގުން ހިނގުމަށް، އެ إِلٰهُ ދެއްވި އިރްޝާދުގެ ބަސްފުޅުތަކުންނެވެ. އެއީ، اللهُ ގެ މަގުގައި ޖިހާދުކުރުމެވެ.[62]\n...\nبِسْمِ اللَّهِ الرَّحْمَٰنِ الرَّحِيمِ\nالله ގެެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤު ދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑުތަކާއި ބިމުގައި ވާހައި ތަކެތި، اللهُ ގެ ހުސްޠާހިރުވަންތަކަން ބަޔާންކޮށް އެ ކަމަށް ހެކިވެ، އެ إِلٰهއަށް ތަސްބީޙަ ދަންނަވަތެވެ. އެ إِلٰهއީ، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ އަދި ވެރިކަމާއި ރަސްކަމުގައި، ގަދަކީރިތިވަންތަ إِلٰهއެވެ.","[61]- مَوْقِعُ الْمُصْحَفِ الِْلكْتْرُونِي التَّعْرِيفُ بِالسُّوَر\n[62]- التَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުން ނުކުރާކަންތައް ކުރިކަމުގައި ބުނެ، ތިޔަބައިމީހުން ތިޔަ ވާހަކަދައްކަނީ ކީއްވެގެންހެއްޔެވެ؟ މި އާޔަތް ބާވައިލެއްވުނު ސަބަބު: اِبْنُ عَبَّاس  ވިދާޅުވިއެވެ: “ޖިހާދު ފަރްޟުކުރެއްވުމުގެ ކުރީން، ބައެއް ޞަޙާބީން ވިދާޅުވެ އުޅުއްވިއެވެ. اللهُ ގެ ޙަޟްރަތުގައި އެންމެ ލޮބުވެތިކަން ބޮޑު ޢަމަލެއްގެ ޚަބަރު، އެ إِلٰهُ ދެއްވާނޭ ނަމަ ކިހައި ރަނގަޅުހެއްޔެވެ! ފަހެ އޭރުން، އަހުރެމެން އެ ޢަމަލެއް ކުރާނަމެވެ. ނަމަވެސް، އެ إِلٰهُގެ ޙަޟްރަތުގައި އެންމެ ލޮބުވެތިކަން ބޮޑު ޢަމަލަކީ، الله އަށް އީމާންނުވާ އަދި، އެ إِلٰهُގެ ރަސޫލާގެ ރަސޫކަން ތެދުކޮށް ޤަބޫލުނުކުރާ މީހުންނާ ޖިހާދުކުރުން ކަން، އެ إِلٰهُ އެންގެވުމުން، މުއުމިނުންގެ ތެރެއިން ބައެއްމީހުންނަށް، އެ ކަން ނުހަނު އުނދަގޫ ކަމަކަށް ވިއެވެ. އަދި އެ ކަމާމެދު އެ ފަދަ މީހުންގެ ފަރާތުން ނުރުހުންތެރިކަން ވެސް ފައުޅުވިއެވެ.] ދެން، އެ ކަމާ ގުޅިގެން މި އާޔަތް ބާވައިލެއްވުނެވެ. އަދި މި އާޔަތުގައި، اللهُ  މުއުމިނުންނަށް އަމުރުކުރައްވައިފައި މި ވަނީ، ތިމާމެންނުކުރާ ކަންތައްތައްކުރާ ކަމުގައި ބުނެ، ވާހަކަނުދެއްކުމަށެވެ. ނުވަތަ ތިމާމެން ނުކުރާނޭ ކަންތައްތައް ކުރާނޭ ކަމުގައި ބުނެ ވާހަކަނުދެއްކުމަށެވެ.[63]","[63]- تَفْسِيرُ جَامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي"],["(3) ތިމާމެން ނުކުރާކަންތައްތައް ކުރާކަމުގައި ބުނެ، ނުވަތަ ތިމާމެން ނުކުރާނޭ ކަންތައްތައް ކުރާނޭ ކަމުގައި ބުނެ ވާހަކަދެއްކުމަކީ، الله  ނުހަނު ބޮޑަށް ކޯފާވެވޮޑިގަންނަވާ ކަމެކެވެ. މި އާޔަތް ބާވައިލެއްވުނު ސަބަބު: الْإِمَامُ الضَّحَّاكُ ވިދާޅުވިއެވެ: “މި އާޔަތް ބާވައިލެއްވުނީ، ކަނޑީން ހަނގުރާމަކޮށް، އެގޮތްމިގޮތަށް ކާފިރުންގެ ގައިގައި ކަނޑީންނުޖަހާ ޙާލު، އެ ފަދައިން ކަންތައް ކުރިކަމަށް ބުނެ، رَسُولُ الله ގެ އަރިހުގައި ދޮގުހެދި ބަޔަކާމެދުގައެވެ.][64] ވީމާ، ނުކުރާ ކަންތައްތައް ކުރިކަމުގައި ބުނެ އަދި ނުކުރާނޭ ކަންތައްތައް ކުރާނޭ ކަމުގައި ބުނާ ކޮންމެ މީހަކުމެ ހިމެނޭނީ، اللهُ ގެ ކޯފާ ޙައްޤުވާ މީހުންގެ ތެރެއިންނެވެ.","[64]- تَفْسِيرُ جَامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي"],["(4) ހަމަކަށަވަރުން، اللهُ ގެ އަމުރުފުޅުތަކަށް ކިޔަމަންތެރިވެ، އެ إِلٰهُގެ ރަސޫލާއާ ތަބާވުމާއެކު، އެއްބައި އަނެއް ބަޔާ ގުޅި ލާމެހިފައިވާ ގަދަފަދަ ބިނާއެއް ފަދައިން، ގާތްގާތުގައި އެތުރިގެން ސަފުސަފަށް ތިބެގެން، اللهُ ގެ މަގުގައި ހަނގުރާމަކޮށް ޖިހާދުކުރާ މީހުންދެކެ، އެ إِلٰهُ ނުހަނު ލޯބިވެވޮޑިގެންވެތެވެ. ދަންނާށެވެ! اللهُ  މި އާޔަތުގައި ބަޔާންކޮށްދެއްވައިފައި މި ވަނީ، އެ إِلٰهُގެ އަޅުތަކުންކުރާ ހެޔޮ ޢަމަލުތަކުގެ ތެރެއިން، އެ إِلٰهُ އެންމެ ލޯބިވެވޮޑިގަންނަވާ އެއް ޢަމަލަކީ، އެ إِلٰهُގެ މަގުގައި ހަނގުރާމަކޮށް ޖިހާދުކުރުން ކަމުގައެވެ. رَسُولُ الله ގެ ޙަދީޘުފުޅެއްގައި ވެއެވެ. «رَأْسُ الأَمْرِ الإِسْلامُ وَعُمُوْدُهُ الصَّلاةُ وَذِرْوَةُ سَنَامِهِ الْجِهَادُ فِى سَبِيْلِ اللهِ»[65] މާނައީ: “ދީނުގެ ބޮލަކީ އިސްލާމްކަމެވެ. އިސްލާމްކަމަކީ، ޝަހާދަތުގެ ދެ ކަލިމަ ދުލުން ކިޔައި، އެއާ އެއްގޮތަށް ޢަމަލުކުރުމެވެ. އަދި އެ ދީނުގެ ތަނބަކީ ނަމާދެވެ. އަދި އެ ދީނުގެ އެންމެ އުސް ކުރިބޯއްޓަކީ، اللهُ ގެ މަގުގައި ހަނގުރާމަކޮށް ޖިހާދުކުރުމެވެ.]","[65]- سُنَنُ الِْإمَامِ الْحَافِظِ أبي عِيسَى التِّرْمِذِي وَصَحَّحَهُ الْأَلْبَانِي"],["(5) އޭ ރަސޫލާއެވެ! އަދި مُوسَى ގެ ޤައުމުގެ މީހުންނަށް، އަންނަނިވި ފަދައިން، އެ ރަސޫލާ ވިދާޅުވި ހިނދު ކަން ހިނގި ގޮތް ހަނދުމަކުރައްވައި، އިބަ ރަސޫލާގެ ޤައުމުގެ މީހުންނަށް އެ ވާހަކަ ވިދާޅުވެދެއްވާށެވެ! مُوسَى  ވިދާޅުވިއެވެ. އޭ އަހުރެންގެ ޤައުމުގެ މީހުންނޭވެ! ހަމަކަށަވަރުން، އަހުރެންނަކީ، ތިޔަބައިމީހުންގެ ގާތަށް، اللهُ  ފޮނުއްވި ރަސޫލަކުކަން ތިޔަބައިމީހުން ދެނެތިބި ޙާލުގައިމެ، ތިޔަބައިމީހުން އަހުރެންނަށް ތިޔަ އުނދަގޫކުރަނީ ކީއްވެގެންހެއްޔެވެ؟ އަދި ތިޔަބައިމީހުންނަށް ފެނުނު މުޢުޖިޒާތްތަކުގެ ސަބަބުން، އަހުރެންގެ ރަސޫލުކަމާމެދު ޝައްކުކުރާނޭ އެއްވެސް ޖާގައެއް ތިޔަބައިމީހުންނަށް ނެތްކަން ޔަޤީނެވެ. އަދި ކިއެއްތަ! އެ މުޢުޖިޒާތްތަކަކީ، އަހުރެންގެ ރަސޫލުކަމަށް ތިޔަބައިމީހުން އިޢުތިރާފުވާން ޖެހޭ ފަދަ، މުޢުޖިޒާތްތަކެއް ވެސް މެއެވެ. ދެންފަހެ، مُوسَى އަކީ، އެބައިމީހުންގެ ގާތަށް، اللهُ  ފޮނުއްވި ރަސޫލަކުކަން އެނގޭ ޙާލުގައިމެ، ޙައްޤު ސީދާމަގު ދޫކޮށް މަގުފުރެދިގަނެ، مُوسَى އަށް އުނދަގޫކުރުމުގެ ސަބަބުން، اللهُ  އެބައިމީހުންގެ ހިތްތައް ސީދާމަގުން އެއްކިބާކުރެއްވިއެވެ. އެހެނީ، اللهُ ގެ އަމުރުފުޅުތަކަށް ކިޔަމަންތެރިވުމުގެ ދާއިރާއިން ބޭރުވެ، ޙައްޤު ސީދާމަގު ދޫކޮށް، ފާސިޤުވެގަންނަ މީހުންނަށް، اللهُ  ތެދުމަގެއް ނުދައްކަވާނެތެވެ.އެއީ، ބަނީއިސްރާއީލު ބާގައިގެ މީހުންގެ ތެރެއިން، مُوسَى ގެ ދަޢުވަތު ޤަބޫލުނުކުރި ފާސިޤުން ކުޅަ ނުބައި ޢަމަލުގެ ސަޒާއެއްގެ ގޮތުންނެވެ. ދަންނާށެވެ! ބަނީ އިސްރާއީލު ބާގައިގެ މީހުންގެ ތެރެއިން، اللهُ ގެ އަމުރުފުޅުތަކަށް ކިޔަމަންތެރިވުމުގެ ދާއިރާއިން ބޭރުވެ، ޙައްޤުގެ މަގުން އެއްކިބާވި މީހުން، مُوسَى އަށް ކުރި އުނދަގުލަކީ، އެ ރަސޫލާއާމެދު ހުތުރުކަން ބޮޑު ޢައިބު ވާހަކަތައް ދައްކައި، އެ ރަސޫލާގެ އަގުވައްޓައިލުމަށް މަސައްކަތްކުރުމެވެ. އަދި އެ ރަސޫލާއަށް، اللهُ  ބާވައިލެއްވި ޝަރީޢަތުގައި އެބައިމީހުންގެ މައްޗަށް ފަރްޟުކުރެއްވި ކަންތައްތައް ކުރުމަށް، އެބައިމީހުންނަށް، އެ ރަސޫލާ އަމުރުކުރެއްވުމުން، އެ އަމުރުފުޅުތަކަށް ކިޔަމަންނުވުމެވެ. ޝައްކެއްނެތެވެ. އެބައިމީހުން، އެ ގޮތަށް ކަންތައް ކުރީ، ރަސޫލުންނަށް އިޙްތިރާމުކޮށް، މާތްކޮށްހިތައި، އެ ރަސޫލުންގެ އަމުރުފުޅުތަކަށް ކިޔަމަންވުމަކީ ވާޖިބެއް ކަން ދެނެތިބި ޙާލުގައެވެ. އަދި މިއާޔަތުގައި ބަޔާންކުރައްވައިފައި މި ވަނީ، ބަނީއިސްރާއީލުންގެ ގާތަށް، مُوسَى  ރަސޫލުކަމައިގެން ފޮނުއްވުމުން، އެބައިމީހުންނަށް ތައުޙީދަށް ގޮވައިލައްވައި، އެންމެހައި އަޅުކަން، اللهُ އަށް ޚާލިޞްކުރުމަށް، އެ ރަސޫލާ އެބައިމީހުންނަށް އަމުރުކުރެއްވި ވާހަކައެވެ. އަދި، އެ ރަސޫލާގެ ޤައުމުގެ މީސްތަކުންގެ ތެރެއިން، އެ ރަސޫލާ ދެއްވި ދަޢުވަތު ޤަބޫލުނުކޮށް، އެ ރަސޫލާއާ ޚިލާފުވި މީހުންނަށް، اللهُ ގެ ޢުޤޫބާތް ޙައްޤުވި ވާހަކައެވެ. ވުމާއެކު، مُوسَى އާމެދު، އެ ރަސޫލާގެ ޤައުމުގެ މީހުން ކަންތައްކުރި ފަދައިން، مُحَمَّدٌ ގެ އުންމަތުގެ މީހުން، އެ ރަސޫލާއާމެދު ކަންތައްނުކޮށް ރައްކައުތެރިވެ ތިބުމަށް އިރްޝާދުދެއްވައި، اللهُ  މި އާޔަތް ބާވައިލެއްވިއެވެ. އެއީ، مُحَمَّدٌ ގެ އުންމަތުގެ މީހުން ވެސް، އެ ނަބިއްޔާއާމެދު އެގޮތަށް ކަންތައް ކޮށްފާނޭތީވެ، އެ ގޮތަށް ކަންތައް ނުކޮށް، اللهُ އާއި، އެ إِلٰهُގެ ރަސޫލާގެ އަމުރުފުޅުތަކަށް ބޯލަނބައި ކިޔަމަންތެރިވުމަށް އަމުރުކުރެއްވުމުގެ ގޮތުންނެވެ.",""],["(6) އޭ ރަސޫލާއެވެ! އަދި، مَرِيَمُ ގެ ދަރިކަލުން عِيسَى ގެ ޤައުމުގެ މީހުންނަށް، އަންނަނިވި ފަދައިން، އެ ރަސޫލާ ވިދާޅުވި ހިނދު ކަން ހިނގި ގޮތް ހަނދުމަކުރައްވައި، އިބަރަސޫލާގެ ޤައުމުގެ މީހުންނަށް އެ ވާހަކަ ވިދާޅުވެދެއްވާށެވެ! عِيسَى  ވިދާޅުވިއެވެ. އޭ އިސްރާއީލުގެ ދަރީންނޭވެ! ހަމަކަށަވަރުން، ތިމަން ރަސޫލާއީ، ތިޔަބައިމީހުންގެ ގާތަށް، اللهُ  ފޮނުއްވި ރަސޫލަކީމެވެ. އަދި، ތިމަން ރަސޫލާއަށް އިންޖީލުދެއްވައި، އެ إِلٰهُ، ތިމަން ރަސޫލާ ފޮނުއްވީ، ތިމަން ރަސޫލާގެ ކުރީން، مُوسَى އަށް ބާވައިލެއްވުނު ފޮތް، ތައުރާތުގައިވާ ޙުކުމްތައް ތެދުކުރައްވާ ރަސޫލަކު ކަމުގައެވެ. އަދި ތިޔަބައިމީހުންގެ އަތުގައިވާ ތައުރާތުގެ ޙުކުމްތަކާ ޚިލާފު އެއްޗެއް ތިމަންރަސޫލާ ނުގެންނަވަމެވެ. އަދި ކިއެއްތަ! ތިމަން ރަސޫލާ ވަޑައިގަންނަވާނޭ ކަމުގެ އުފައުވެރި ޚަބަރު، އެ ތައުރާތުގައި ވެއެވެ. ވީއިރު، ތިޔަބައިމީހުން ތިމަން ރަސޫލާއާ ޚިލާފުވެ ދެކޮޅުވެރިވާންވީ، ފަހެ ކީއްވެގެންހެއްޔެވެ؟ އަދި، ތިމަން ރަސޫލާ މި ވަޑައިގެންނެވީ، ތިމަން ރަސޫލާއަށް ފަހު ރަސޫލަކު ވަޑައިގަންނަވާނޭ ކަމުގެ އުފައުވެރި ޚަބަރު ތިޔަބައިމީހުންނަށް ދެއްވުމަށާއި، އެ ރަސޫލާގެ ރަސޫލުކަން ތެދުކުރުމަށް ތިޔަބައިމީހުންނަށް ގޮވައިލެއްވުމަށެވެ. އެ ރަސޫލާގެ ނަންފުޅަކީ أَحْمَدއެވެ. ކަން މިހެން ހުރުމާ އެކު ތިޔަބައިމީހުން، ތިމަން ރަސޫލާ ދޮގުކުރާންވީ އެއްވެސް ސަބަބެއްނެތެވެ. ދެންފަހެ، ފައުޅުވެ ބަޔާންވެގެންވާ މުޢުޖިޒާތްތަކާއި ދަލީލުތަކައިގެން، عِيسَى  ރަސޫލުކަމައިގެން ވަޑައިގެންނެވުމުން ވެސް، އެ ރަސޫލާގެ ޤައުމުގެ ގިނަ މީހުން، އެ މުޢުޖިޒާތްތަކަކީ ފައުޅުވެ ބަޔާންވެގެންވާ ސިޙްރެއް ކަމުގައި ބުނެ ކާފިރުވިއެވެ. ދަންނާށެވެ! މި އާޔަތުގައި ބަޔާންކުރައްވައިފައި ވަނީ، ބަނީއިސްރާއީލުންގެ ގާތަށް، عِيسَى  ރަސޫލުކަމައިގެން ފޮނުއްވުމުން، އެބައިމީހުންނަށް ތައުޙީދަށް ގޮވައިލައްވައި، އެންމެހައި އަޅުކަން، اللهُ އަށް ޚާލިޞްކުރުމަށް، އެ ރަސޫލާ އެބައިމީހުންނަށް އަމުރުކުރެއްވި ވާހަކައެވެ. އަދި، އެ ރަސޫލާގެ ޤައުމުގެ މީސްތަކުންގެ ތެރެއިން، އެ ރަސޫލާދެއްވި ދަޢުވަތު ޤަބޫލުނުކޮށް، އެ ރަސޫލާއާ ޚިލާފުވި މީހުންނަށް، اللهُ ގެ ޢުޤޫބާތް ޙައްޤުވި ވާހަކައެވެ. ވީމާ، عِيسَى އާމެދު، އެ ރަސޫލާގެ ޤައުމުގެ މީހުން ކަންތައްކުރި ފަދައިން، مُحَمَّدٌ ގެ އުންމަތުގެ މީހުން، އެ ރަސޫލާއާމެދު ކަންތައްނުކޮށް ރައްކައުތެރިވެ ތިބުމަށް، އިރްޝާދުދެއްވުމުގެ ގޮތުން، اللهُ  މި އާޔަތް ބާވައިލެއްވިއެވެ. އެއީ، مُحَمَّدٌ ގެ އުންމަތުގެ މީހުން، އެ ނަބިއްޔާއާމެދު އެ ގޮތަށް ކަންތައް ކޮށްފާނޭތީވެ، އެ ގޮތަށް ކަންތައް ނުކުރުމަށް އެންގެވުމުގެ ގޮތުންނެވެ. އަދި ދަންނާށެވެ! مُحَمَّدٌ  ރަސޫލުކަމައިގެން ވަޑައިގަންނަވާނޭ ކަމުގެ، އުފައުވެރި ޚަބަރު، عِيسَى  ދެއްވައިފައި ވުމާއެކު ވެސް، ފައުޅުވެ ބަޔާންވެގެންވާ މުޢުޖިޒާތްތަކާއި ދަލީލުތަކައިގެން، مُحَمَّدٌ  ވަޑައިގެންނެވުމުން، އެ ރަސޫލާ ގެންނެވި މުޢުޖިޒާތްތަކާއި ދަލީލުތަކަކީ، ބަޔާންވެގެންވާ ސިޙްރެއް ކަމުގައި ކާފިރުން ބުންޏެވެ. އަދި ދަންނާށެވެ! أَحْمَد، މި ނަންފުޅަކީ އިންޖީލުގައި އައިސްފައިވާ مُحَمَّدٌ ގެ ނަންފުޅެވެ. އެ ނަންފުޅުގެ ތަފްސީރަކީ: مُحَمَّدٌ އީ، އެ ރަސޫލާގެ ރިވެތި ޚަޞީލަތާއި މާތް ސިފަފުޅުތަކަށް ޓަކައި، އެހެނިހެން ރަސޫލުންނަށްވުރެން ބޮޑަށް ތަޢުރީފާއި ޘަނާ ކިޔޭ އަދި ތަޢުރީފާއި ޘަނާ ލިބިވަޑައިގަންނަވާ ރަސޫލާއެވެ.",""],["(7) ޚުދު އެ މީހަކަށް އިސްލާމް ދީނަށް ގޮވައިލެވޭ ޙާލުގައިމެ، اللهُ އާމެދު ބުހްތާން ދޮގުހަދައިގެން ވާހަކަދައްކައި އުޅުނު މީހަކަށްވުރެން އަނިޔާވެރިކަން ބޮޑު މީހަކީ، ފަހެ ކާކުހެއްޔެވެ؟ އެހެނީ، އިސްލާމް ދީނަކީ ހުރިހައި ދީނަކަށްވުރެން މަތިވެރި މާތް ދީނަކަށް ވުމާއެކު، އެ ދީނަށް ގޮވާ މީހަކު، އެއްވެސް މީހަކަށް ދޮގެއް ނުހަދާނޭ ކަން ކަށަވަރެވެ. އަދި މީސްތަކުންނަށް ދޮގުނުހަދާ ތެދުވެރިއަކު، اللهُ އަށް ނިސްބަތްކޮށް ދޮގުނުހަދާނޭ ކަމީ ކަށަވަރު ކަމެކެވެ. ޝައްކެއްނެތެވެ. ޙައްޤު ސީދާމަގު ދޫކޮށް، اللهُ ގެ އަމުރުފުޅުތަކަށް ކިޔަމަންވުމުން ބޭރުވެގަންނަ އަނިޔާވެރީންނަށް، اللهُ  ތެދުމަގު ނުދައްކަވަތެވެ. އަދި އެ ބަޔަކަށް އިސްލާމް ދީނަށް ގޮވައިލެވޭ ޙާލުގައިމެ، اللهُ އާމެދު ބުހްތާން ދޮގުހަދައިގެން ވާހަކަދައްކައި އުޅޭ މީހުންނަކީ، އެބައިމީހުން އެ ކުޅަ ނުބައި ޢަމަލުގެ ސަޒާއެއްގެ ގޮތުން ތެދުމަގު ނުލިބޭނޭ އަނިޔާވެރީންނެވެ.",""],["(8) اللهُ އަށް ނިސްބަތްކޮށް ބުހްތާން ދޮގުހަދައިގެން ވާހަކަދައްކައި އުޅޭ މީހުން އެދެނީ، اللهُ  ފޮނުއްވި އިސްލާމްދީނުގެ ނޫރު، އެބައިމީހުންގެ އަނގައިން ފުމެ ނިއްވައިލުމަށެވެ. ދަންނާށެވެ! އިސްލާމް ދީނާމެދު ބުހްތާން ދޮގުހަދައި، އެ ދޮގު ވާހަކަތަކުގެ ޛަރީޢާއިން އިސްލާމްދީނުގެ ނޫރު ނިއްވައިލުމަށް މަސައްކަތް ކުރާމީހުންގެ މިސާލަކީ، ނުހަނު ބޮޑު އަލިފާންގަނޑެއް އަނގައިން ފުމެ ނިއްވައިލުމަށް މަސައްކަތްކުރާ މީހުންގެ މިސާލެވެ. އަދި ކާފިރުން ކިތަންމެ ނުރުހުނުކަމުގައި ވިއަސް، اللهُ ގެ ދީން، އެ إِلٰهُ ފުރިހަމަކުރައްވާނެތެވެ. އަދި ދުނިޔޭގެ އެންމެހައި ކަންކޮޅުތަކަށް، އިސްލާމް ދީން ފައުޅުކުރައްވައި، އެ ދީނުގެ ކަލިމަ މަތިވެރިކުރައްވާނޭ މެއެވެ.",""],["(9) އެ إِلٰهއީ، ތެދުމަގާއި ޙައްޤު ދީން ކަމުގައިވާ އިސްލާމް ދީނައިގެން، އެ إِلٰهُގެ ރަސޫލާ مُحَمَّدٌ  ފޮނުއްވި إِلٰهއެވެ. އެއީ، މުޝްރިކުން ކިތަންމެ ނުރުހުނުކަމުގައި ވިއަސް، އެންމެހައި ދީންތަކުގެ މައްޗަށް އިސްލާމް ދީން މަތިވެރިކުރެއްވުމަށެވެ. ވީމާ، އެންމެހައި ދީންތަކުގެ މައްޗަށް، އިސްލާމް ދީން މަތިވެރިވާނޭކަމީ ކަށަވަރު ކަމެކެވެ. ދަންނާށެވެ! اللهُ ގެ ދީން ފެތުރި މަތިވެރިވިޔަ ނުދިނުމަށާއި، އިސްލާމް ދީނުގެ ނޫރު ނިއްވައިލުމަށް ޓަކައި، ކާފިރުތަކުންނަށް ކުރެވުނުހައި މަސައްކަތެއް އެބައިމީހުން ކުރާކަން، އިސްވެދިޔަ ދެ އާޔަތުގައި، اللهُ  އެނގެވިއެވެ. ދެން އެއަށްފަހު، އަންނަނިވި އާޔަތުގައި، އެންމެހައި މުއުމިނުންނަށް، اللهُ  ގޮވައިލައްވައިފައި ވަނީ، އިސްލާމް ދީނާ ދެކޮޅަށް، އެ ދީނުގެ ދުޝްމަނުން އެ ކުރާ މަސައްކަތާ ދެކޮޅަށް ފިސާރި ވަރުގަދައަށް މަސައްކަތްކޮށް، އެބައިމީހުންގެ ޖާނާއި މުދަލުން، އެ إِلٰهُގެ މަގުގައި ޤުރްބާންވުމަށެވެ. އަދި ދުނިޔެއާއި އާޚިރަތުގެ ކާމިޔާބީއާއި އުފައުވެރިކަމަށް އެދޭ ބަޔަކަށް އެންމެ ފައިދާހުރި ކާމިޔާބު ވިޔާފާރިއަކީ ވެސް އެއީ ކަމުގައެވެ.[66]","[66]- صَفْوَةُ التَّفَاسِيرِ لِلشَّيْخِ مُحمَّدِ عَلِي الصَّابُونِي"],["(10) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ވޭންދެނިވި ޢަޛާބަކުން ތިޔަބައިމީހުން މިންޖުކޮށް ސަލާމަތްކޮށްދެނިވި ވިޔާފާރިއެއް، ތިމަން إِلٰهُ ތިޔަބައިމީހުންނަށް ދައްކަވާންހެއްޔެވެ! ދަންނާށެވެ! މި އާޔަތުގައި، އަޅުތަކުންކުރާ ޢަމަލުތަކަށް، އެ إِلٰهُ މިސާލުޖެއްސެވީ، ނުހަނު ފައިދާކުރަނިވި ވިޔާފާރިއެއްގެ މިސާލުންނެވެ. އެހެނީ، އިޚްލާޞްތެރިކަމާ އެކު، އެ إِلٰهُ އެންގެވި ގޮތަށް ޢަމަލުކުރުމުން، އެ ޢަމަލުގައި ބަރަކާތްލައްވައި، ނުހަނު ބޮޑު ފައިދާ، އެ މީހަކަށް ލިބި، ނަރަކައިން ސަލާމަތްވެ، ސުވަރުގެވަދެވޭނޭ ކަމަށް ޓަކައެވެ. ވީމާ، މި އާޔަތަށް ފަހު އައިސްފައިވާ ދެ އާޔަތުގައި، އަޅުތަކުންނަށް އެއްވެސް ކަހަލަ ގެއްލުމެއްނުވާ ވިޔާފާރިއަކީ ކޮބައިކަން، އެ إِلٰهُ ބަޔާންކޮށްދެއްވައިފައި ވެއެވެ. މިއާޔަތް ބާވައިލެއްވުނު ސަބަބު: رَسُولُ اللهِ ގެ އަރިހުގައި، އެ ރަސޫލާގެ ބައެއް އަޞްޙާބުން ދެންނެވިކަމުގައި ވިއެވެ. އޭ اللهُ ގެ ރަސޫލާއެވެ! އެ ވިޔާފާރިއެއް އަޅުގަނޑުމެން ކުރުމަށް ޓަކައި، اللهُ ގެ ޙަޟްރަތުގައި އެންމެ މޮޅު ވިޔާފާރިއަކި ކޮބައިކަން އެނގެން އަޅުގަނޑުމެން ބޭނުމެވެ. ފަހެ، އެ ހިނދު، (ﲏ ﲐ ﲑ ﲒ ﲓ ﲔ ﲕ ﲖ ﲗ ﲘ ﲙ) މި އާޔަތް ބާވައިލެއްވުނެވެ.[67]","[67]- اَلْجامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(11) ދަންނާށެވެ! ވޭންދެނިވި ޢަޛާބަކުން ތިޔަބައިމީހުން މިންޖުކޮށްދެނިވި ވިޔާފާރިއަކީ، اللهُ އަށް އީމާންވެ، އެންމެފަހުން، އެ إِلٰهُ ފޮނުއްވި ރަސޫލާ ގެންނެވި ރިސާލަތު ތެދުކުރާ ޙާލު، ތިޔަބައިމީހުންގެ ޖާނާއި މާލުން، اللهُ ގެ މަގުގައި ޖިހާދުކުރުމެވެ. އަދި ތިޔަބައިމީހުންނަށް އެ ގޮތް އެނގޭ ކަމުގައި ވަނީ ނަމަ، ތިޔަބައިމީހުންނަށް އެންމެ ހެޔޮކަން ބޮޑުގޮތަކީ، اللهُ ގެ މަގުގައި ޖިހާދުކުރުމެވެ.",""],["(12) ތިޔަބައިމީހުން، اللهُ އަށް އީމާންވެ، އެ إِلٰهُގެ ރަސޫލާގެ ރަސޫލުކަން ތެދުކުރާ ޙާލު، ތިޔަބައިމީހުންގެ ޖާނާއި މާލުން، އެ إِلٰهُގެ މަގުގައި ޖިހާދުކުރުމުން، ތިޔަބައިމީހުންނަށް ޓަކައި ތިޔަބައިމީހުންގެ ފާފަތައް، އެ إِلٰهُ ފުއްސަވައި ދެއްވާނެތެވެ. އަދި އެ ތާނގެ ދަށުން ތަފާތު ބާވަތް ބާވަތުގެ ކޯރުތައް ހިނގަހިނގައި ހުންނަ، އަބަދުގެ އަބަދަށް ދެމިހުންނަނިވި ބަގީޗާތަކާއި، ނުހަނު ހިތްފަސޭހަ ރިވެތި ސުވަރުގެތަކުގައި އަބަދަށް ޓަކައި ތިޔަބައިމީހުން ވަޒަންވެރިކުރައްވާނެތެވެ. އެހެންކަމުން، އެ ތަނުން ނުކުތުމެއް އަދި މަރުވުމެއް ނެތި އެ ތާނގެ ދާއިމީ ނިޢުމަތްތަކުގައި ތިޔަބައިމީހުން ޤާއިމުވެ، ތާއަބަދު އެ ތާނގައި ދެމި ތިބޭނެތެވެ. އެންމެ ބޮޑު ބާއްޖަވެރިކަމަކީ ވެސް އަދި އެންމެ މަތިވެރި ކާމިޔާބީއަކީ ވެސް ހަމަ އެއީއެވެ. ދަންނާށެވެ! ކުރީގެ އާޔަތުގައި، اللهُ  ބަޔާންކުރައްވައިފައި ވަނީ، އެ إِلٰهއަށް އީމާންވެ، އެ إِلٰهُގެ ރަސޫލާގެ ރަސޫލުކަން ތެދުކުރާ ޙާލު، ޖާނާއި މާލުން، އެ إِلٰهُގެ މަގުގައި ޖިހާދުކޮށް، އެ إِلٰهއާ އެބައިމީހުން ކުރި ވިޔާފާރީގައި، އެ إِلٰهُގެ ޙަޟްރަތަށް އެބައިމީހުން ހުށަހަޅާނޭ ޢަމަލުތަކުގެ ވާހަކައެވެ. އެއަށްފަހު، މި އާޔަތުގައި ބަޔާންކުރައްވައިފައި މި ވަނީ، އެބައިމީހުންނަށް ދެއްވުމަށް، އެ إِلٰهُ ވަޢުދުކުރައްވައިފައިވާ ފައިދާގެ ވާހަކައެވެ. އެއީ، އެބައިމީހުންގެ ފާފަތައް ފުއްސެވުމާއި އެބައިމީހުންނަށް ސުވަރުގެދެއްވުމެވެ. ދަންނާށެވެ! اللهُ ގެ ޙަޟްރަތުގައި އެ ފަދަ މީހުންނަށް ޓަކައި ހުރި ފާފަފުއްސެވުމާއި، އެ إِلٰهُގެ ސުވަރުގެތަކަށް އެބައިމީހުން ވެއްދެވުމަކީ، އެ ފަދަ އެހެން އެއްވެސް ކާމިޔާބީއެއް ނުވާ، އެންމެ ބޮޑު ކާމިޔާބީ ކަމާ މެދަކު އެއްވެސް ޝައްކެއްނެތެވެ.",""],["(13) އޭ މުއުމިނުންނޭވެ! އަދި ތިޔަބައިމީހުން ލޯބިކުރާ އެހެން ދެ ނިޢުމަތެއް ވެސް، اللهُ  ތިޔަބައިމީހުންނަށް ދެއްވާނެތެވެ. އެއީ، ކައިރި މުސްތަޤްބަލެއްގައި، އެ إِلٰهُގެ ޙަޟްރަތުން ތިޔަބައިމީހުންނަށް ދެއްވަވާ ނަޞްރާއި ފަތަޙައެވެ. ދަންނާށެވެ! އެ ދެ ނިޢުމަތަކީ، ޤުރައިޝު ވަންހައިގެ ކާފިރުންގެ މައްޗަށް، ތިޔަބައިމީހުންނަށް، އެ إِلٰهُ ނަޞްރުދެއްވުމާއި، މައްކާ ފަތަޙަވުމެވެ. ނުވަތަ ފާރިސީންނާއި ރޫމީންގެ މައްޗަށް، ތިޔަބައިމީހުންނަށް، އެ إِلٰهُ ނަޞްރުދެއްވައި، ފާރިސްކަރައާއި ޝާމުކަރަ ފަތަޙަވުމެވެ. އޭ ރަސޫލާއެވެ! ދުނިޔޭގައި ނަޞްރާއި ފަތަޙަލިބި، އާޚިރަތުގައި ސުވަރުގެ ލިބޭނޭ ކަމުގެ އުފައުވެރި ޚަބަރު، އިބަ ރަސޫލާ، މުއުމިނުންނަށް ދެއްވާށެވެ!",""],["(14) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުން، اللهُ އަށާއި، އެ إِلٰهُގެ ދީނަށް ނަޞްރުދީ، ތިމަން ރަސޫލާއަށް ވާގިވެރިވާ ބަޔަކު ކަމުގައިވެ، އެ ގޮތުގައި ދެމިތިބޭށެވެ! މި ފަދައިން، مُحَمَّدٌ ގެ އުންމަތުގެ މީހުންނަށް، އެ ރަސޫލާ ވިދާޅުވިއެވެ. ދަންނާށެވެ! مُحَمَّدٌ ގެ އުންމަތުގެ މީހުންގެ ކިބައިން، އެ ރަސޫލާ އެދިވަޑައިގަތީ ވެސް، مَرْيَمُ ގެ ދަރިކަލުން عِيسَى ، އެ ރަސޫލާގެ ޙަވާރީންގެ ކިބައިން އެދިވަޑައިގެންނެވި ފަދައިންނެވެ. عِيسَى ގެ ޙަވާރީންނަށް، އެ ރަސޫލާ ވިދާޅުވިއެވެ. اللهُ އަށް ޓަކައި، ތިމަންރަސޫލާއަށް ނަޞްރުދޭނީ ތިޔަބައިމީހުންގެ ތެރެއިން ކާކުހެއްޔެވެ؟ މި ފަދައިން ސުވާލުކުރެއްވި ހިނދު ޙަވާރީން ދެންނެވިއެވެ. އަޅުގަނޑުމެންނީ، اللهُ އަށާއި، އެ إِلٰهُގެ ދީނަށް ނަޞްރުދޭ މީހުންނީމުއެވެ. ދަންނާށެވެ! ބަނީއިސްރާއީލުންގެ ތެރެއިން، عِيسَى ގެ ދަޢުވަތު ޤަބޫލުކޮށް، اللهُ އަށް އީމާންވީ ދާދިމަދު ބަޔެކެވެ. އޭގެ ތެރެއިން ގިނަ މީހުން، اللهُ އަށް އީމާންނުވެ ކާފިރުވެގަތީއެވެ. އެހެންކަމުން، އީމާންވި މީހުންނަށް އެބައިމީހުންގެ ޢަދުއްވުންގެ މައްޗަށް ގަދަކަންދެއްވައި، ތިމަން إِلٰهُ އެ މުއުމިނުންނަށް ނަޞްރުދެއްވީމެވެ. އެހެންކަމުން، އެ މުއުމިނުންވީ ބާރު ލިބި މަތިވެރިވެގެންވާ ބަޔަކު ކަމުގައެވެ. ޝައްކެއްނެތެވެ. ބާޠިލުގެ އަހްލުވެރީންގެ މައްޗަށް، ޙައްޤު ގޮތުގައިތިބޭ މީހުންނަށް ބާރުދެއްވައި، ޙައްޤުގެ އަހްލުވެރީން މަތިވެރިކުރައްވަނީ އެ ފަދައިންނެވެ. ދަންނާށެވެ! މި އާޔަތުގެ ތަފްސީރުގައި قَتَادَة ވިދާޅުވިއެވެ. މި ކަމަކީ ހިނގައިފައިވާ ކަމެކެވެ. އެންމެހައި ޙަމްދު ތަޢުރީފާއި ޘަނާ ވަނީ، اللهُ  އަށެވެ. عِيسَى ގެ ޙަވާރީންގެ ފަރާތްޕުޅުން، الله އަށާއި، އެ إِلٰهُގެ ދީނަށް ނަޞްރުދެއްވައި، އެ ރަސޫލާއަށް ވާގިދެއްވުމަށް، އެ ރަސޫލާ އެދިވަޑައިގެންނެވި ފަދައިން، مُحَمَّدٌ  ވެސް ވަނީ، اللهُ ގެ ދީން މަތިވެރިވެއްޖައުމަށް ދާނދެން، އެ ރަސޫލާއަށް ޙިމާޔަތްދެއްވައި ނަޞްރުދެއްވުމަށް، މަދީނާގެ ހަތްދިހަ އަންޞާރުންގެ ފަރާތްޕުޅުން ޢަޤަބާގައި ބައިޢަތު ހިއްޕަވައިފައެވެ. އަދި ޢަޤަބާގެ ރޭ، އެ ތާނގައި، رَسُولُ اللهِ އާ ބައްދަލުކުރެއްވި އަންޞާރުންނަށް، ކީރިތި ރަސޫލާ ޙަދީޘުކުރެއްވިއެވެ. “ތިޔަބައިމީހުންގެ ޤައުމުގެ މީހުންގެ ކަންތައް ބަލަހައްޓާ އިސް މީހުންގެ ގޮތުގައި ތިޔަބައިމީހުންގެ ތެރެއިން ބާރަ މީހުން ޢައްޔަންކުރާށެވެ! އެއީ، عِيسَى ގެ އަރިހުގައި ޙަވާރީން ތިއްބެވި ފަދައިންނެވެ. އަދި މައްކާގެ މީހުންގެ ކަންތައް ބެލެހެއްޓުމުގެ ވެރިއަކީ ތިމަންރަސޫލާއެވެ. އެއީ، ތިޔަބައިމީހުންނަށް އޮތްކަމެއް ނޫނެވެ.] رَسُولُ اللهِ  މި ފަދައިން ޙަދީޘުކުރެއްވުމުން، އެ ބައިޢަތުގައި ބައިވެރިވެވަޑައިގެންނެވި އަންޞާރުން ރަސޫލާގެ އެ ހުށަހެޅުއްވުންތައް ޤަބޫލުކުރައްވައި، رَسُولُ اللهِ އަށް ބައިޢަތުހިއްޕެވިއެވެ.[68] ދަންނާށެވެ! ޙަވާރީންނަކީ، عِيسَى އަށް އެންމެ ފުރަތަމަ އީމާންވެވަޑައިގެން، އެ ރަސޫލާއަށް ނަޞްރުދެއްވި، އެ ރަސޫލާގެ އެންމެގާތް ބާރަ އަޞްޙާބުންނެވެ.","[68]- زُبْدَةُ التَّفْسِيرِ لِلدُّكْتُورِ مُحَمَّد بنِ سُلَيْمَان الْأَشْقَر"],["سُورَةُ الْجُمُعَةއަކީ މަދަނީ ސޫރަތެކެވެ. އަދި މި ސޫރަތަކީ، މުސައްބަޙާތުގެ ސޫރަތްތަކުގެތެރެއިން ސޫރަތެއް ވެސް މެއެވެ. މުސައްބަޙާތުގެ ސޫރަތްތަކަކީ، “سُبْحَانَ] “سَبَّحَ] “يُسَبِّحُ] “سَبِّحْ] މި ހަތަރު ލަފްޒުންކުރެ ލަފްޒަކުން ފެށޭ ކޮންމެ ސޫރަތެކެވެ. ވުމާއެކު، ކީރިތި ޤުރްއާނުގައި ވަނީ މުސައްބަޙާތުގެ ހަތް ސޫރަތެވެ. މި ސޫރަތުގައި ވަނީ (11) އެގާރަ އާޔަތެވެ. ‏އެއީ، (2) ދެ رُكُوعއެވެ. މި ސޫރަތަކީ، ކީރިތި ޤުރްއާނުގެ (62) ފަސްދޮޅަސް ދެވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الصَّفِއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ، ކުރު ސޫރަތްތަކުގެ ތެރެއިން، ދިގު ސޫރަތެކެވެ. އަދި، اللهُ ގެ ރިވެތި އިސްމުފުޅުތަކުގެ ތެރެއިން، لَفْظُ الْجَلاَلَة، اللهُ މި އިސްމުފުޅާއި، اَلْمَلِكُ މި އިސްމުފުޅާއި، اَلْقُدُّوسُ މި އިސްމުފުޅާއި، اَلْعَزِيزُ މި އިސްމުފުޅާއި، اَلْحَكِيمُ މި އިސްމުފުޅު މި ސޫރަތުގައި އައިސްފައި ވެއެވެ. މި ސޫރަތަށް سُوْرَةُ ‏الْجُمُعَة މި ނަން ކިއުނީ، ހުކުރު ނަމަދާ ބެހޭ ބައެއް ޙުކުމްތައް މި ސޫރަތުގައި ބަޔާންކުރައްވައިފައި ވާތީއެވެ.[69] اللهُ ، މި ސޫރަތް ފައްޓަވައިފައި ވަނީ، ޘަނާއާއި ތަޢުރީފުގެ ލަފްޒެއްކަމުގައިވާ “يُسَبِّحُ] މި ލަފްޒުންނެވެ. ވުމާއެކު، އުޑުތަކާއި ބިމާ އަދި އެ ދެމެދުގައި ވާހައި ތަކެތި، اللهُ ގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަ ދަންނަވާކަން މި ސޫރަތުގެ ކުރީކޮޅުގައި، އެ إِلٰهُ އެންގެވިއެވެ. އަދި ލިޔާން ކިޔާން ނުދަންނަ ޢަރަބީންގެ ތެރެއިން ރަސޫލަކު އިޚްތިޔާރުކުރައްވައި، އެންމެހައި ޢާލަމްތަކަށް ރަޙްމަތެއް ކަމުގައި، އެ ރަސޫލާ ފޮނުއްވި ވާހަކަ މި ސޫރަތުގައި ވެއެވެ. ދަންނާށެވެ! مُحَمَّدٌ  ރަސޫލުކަމައިގެން ފޮނުއްވިކަމީ، اللهُ ގެ ދީލަތިވަންތަކަމާއި އޯގާވަންތަކަމުގެ މައްޗަށް ހެކިދޭ އެންމެ ބޮޑު ދަލީލެވެ. ދެން އެއަށްފަހު، މި ސޫރަތުގައި ވަނީ، ތައުރާތަށް ޢަމަލުނުކޮށް އަމިއްލަ ނަފްސަށް އަނިޔާވެރިވި ޔަހޫދީންގެ ސިފަތަކެވެ. މި ސޫރަތް ނިންމަވައިލައްވައިފައި ވަނީ، ހުކުރު ނަމާދަށް ބަންގި ގޮވައިލެވިއްޖެ ނަމަ، اللهُ  ހަނދުމަކުރުމަށާއި، އެ إِلٰهއަށް ޛިކްރުކުރުމަށާއި، ޚުޠްބާގެ އަޑުއެހުމަށާއި، ހުކުރު ނަމާދަށް ދިއުމަށް އަވަސްވެގަތުމަކީ، ވާޖިބު ކަމެއްކަން މުސްލިމުންނަށް އަންގަވަމުންނެވެ. އަދި ހުކުރު ނަމާދަށް ބަންގި ގޮވަން ފަށާ ވަގުތުން ފެށިގެން، ހުކުރު ނަމާދުކޮށް ނިމެންދެން، ވިޔާފާރިއާއި، ކުޅިވަރާއި، މަޖަލުގައި މަޝްޣޫލުވެ އުޅުމަކީ، މުސްލިމުންގެ މައްޗަށް ހުރި، ނުހަނު ބޮޑު އަދި އެހައިމެ ނުރައްކައުތެރި ޙަރާމް ކަމެއްކަން އަންގަވަމުންނެވެ.[70]‏ އަދި رَسُولُ اللهِ ، ހުކުރު ނަމާދުގެ ފުރަމަ ރަކްޢަތުގައި، اَلْحَمْدއަށް ފަހު سُورَةُ الْجُمُعَة އަދި ދެވަނަ ރަކްޢަތުގައި، اَلْحَمْدއަށް ފަހު سُورَةُ الْمُنَافِقُون ކިޔަވައިވިދާޅުވާ ކަމުގައި ވިއެވެ.[71] ދަންނާށެވެ! ހުކުރު ދުވަހާ ގުޅޭ ޙުކުމްތައް ބަޔާންކުރެއްވުމުގެ ކުރީގައި، ޔަހޫދީންގެ ސިފަތައް މި ސޫރަތުގައި ބަޔާންކުރައްވައިފައިވަނީ، ތައުރާތުގައިވާ ޙުކުމްތަކާމެދު ޔަހޫދީން ކަންތައްކުރި ފަދައިން، ޤުރްއާނުގައިވާ ޙުކުމްތަކާމެދު މުސްލިމުން ކަންތައްނުކުރުމަށް އިރްޝާދުދެއްވުމުގެ ގޮތުންނެވެ.[72]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤުދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑުތަކާއި ބިމުގައިވާ އެންމެހައި ތަކެތި، اللهُ ގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަ ދަންނަވަތެވެ. އެ إِلٰهއީ، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ، ވެރިކަމާއި ރަސްކަމުގައި ގަދަކީރިތިވަންތަ، ހުރިހައި ޢައިބަކާއި އުނިކަމަކުން ހުސްދުރުވެވޮޑިގެންވާ ރަސްވަންތަ إِلٰهއެވެ.","[69]- مَوْقِعُ الْمُصْحَفِ الْإلِكْتْرُونِي التَّعْرِيفُ بِالسُّوَر\n[70]- صَفْوَةُ التَّفَاسِيرِ لِلشَّيْخِ مُحمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحمَّدِ الْحِجَازِي\n[71]- سُنَنُ الْإمَامِ الْحَافِظِ أبي عِيسَى التِّرْمِذِي\n[72]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(2) އެ إِلٰهއީ، ލިޔާން ކިޔާން ނުދަންނަ ޢަރަބީންގެ ތެރެއިން، ރަސޫލަކު އިޚްތިޔާރުކުރައްވައި، އެންމެހައި މީސްތަކުންގެ ގާތަށް، އެ ރަސޫލާ ފޮނުއްވި إِلٰهއެވެ. ޢަރަބީންނަކީ، ބާވައިލެއްވުނު ފޮތެއްގެ އަހްލުވެރީން ކަމުގައިނުވާ އަދި ލިޔާން ކިޔާން ނުދަންނަ ބަޔެކެވެ. ކަން މިހެން ހުރުމާ އެކު ވެސް، އެބައިމީހުންގެ ތެރެއިން، އެބައިމީހުންގެ ތެރެއަށް “أُمِّيّ] ނަބިއްޔަކު ފޮނުއްވީ، ހަމައެކަނި އެބައިމީހުންގެ ގާތަކަށް ނޫނެވެ. އަދި ކިއެއްތަ! ލިޔާން ކިޔާން ދަންނަ މީހުންނާއި، ނުދަންނަ މީހުންނާއި، ޢަރަބީންނާއި، އެ ނޫން އެންމެހައި މީސްތަކުންގެ ގާތަށެވެ. އެއީ، އެ إِلٰهُގެ ކަލާމުފުޅު ކީރިތި ޤުރްއާނުގެ އާޔަތްތަކާއި، އެ ރަސޫލާގެ ސުންނަތް މީސްތަކުންނަށް އުނގަންނަވައި ދެއްވުމަށެވެ. އަދި ކާފިރުކަމުގެ އަނދިރިކަމުގެ ތެރެއިން މީސްތަކުން ނެރުއްވައި، އިސްލާމް ދީނުގެ އަލިކަމުގެ ތެރެއަށް މީސްތަކުން ވެއްދެވުމަށެވެ. އަދި ފާފަތަކާއި، އުރެދުންތަކާއި، އެންމެހައި ނުބައި އަޚްލާޤީ ބަލިތަކުން މީސްތަކުން ސަލާމަތްކުރައްވައި ޠާހިރުކުރެއްވުމަށެވެ. އަދި އެއްވެސް މީހެއްގެ ގާތުން ކިޔަވައި ވިދާޅުނުވާ ރަސޫލަކު ކަމުގައި، އެ ރަސޫލާ ވެވަޑައިގެންނެވުމާ އެކު ވެސް، اللهُ ގެ ފޮތް ކީރިތި ޤުރްއާނާއި، އެ ރަސޫލާގެ މާތް ސުންނަތް މީސްތަކުންނަށް އުނގަންނަވައި ދެއްވަތެވެ. އަދި އިރްޝާދާއި ޙިކްމަތުން ފުރިގެންވާ ނަސޭހަތްދެއްވައި މީސްތަކުން ޠާހިރުކުރައްވަތެވެ. ފަހެ، އެ ރަސޫލާ ފޮނުއްވުމުގެ ކުރީން މީސްތަކުން ތިބީ، އެބައިމީހުން ކޮށްއުޅުނު ޝިރްކުގެ ސަބަބުން، ޙައްޤުގެ މަގުން އެއްކިބާވެ މަގުފުރެދިފައިވާ ބައެއްގެ ގޮތުގައި ކަން ކަށަވަރެވެ. ދަންނާށެވެ! ބައެއް ޢިލްމުވެރީންގެ ނަޒަރުގައި ފޮތަކީ، ލިޔެވިފައިވާ ލިޔުމެކެވެ. ޙިކްމަތަކީ ދީނުގެ ޢިލްމު ލިބި ފިޤްހުވެރިވުމެވެ. މިއީ، أَنَسُ بْنِ مَالِك ގެ ބަސްފުޅު ވެސް މެއެވެ. ވުމާއެކު، ކީރިތި ރަސޫލާގެ ރިސާލަތު ޤަބޫލުކޮށް، އީމާންވެ، ހެޔޮ ޢަމަލުކުރުންމަތީ ދެމިހުންނަ ކޮންމެ މީހަކީ، ފާފަތަކުން ޠާހިރުވެވޭ މީހަކު ކަމުގައި ވާނެތެވެ.[73] ޝައްކެއްނެތެވެ. اللهُ ގެ ރުހިވޮޑިގަތުން ޙާޞިލުވެ، ދުނިޔެއާއި އާޚިރަތުގެ ބާއްޖަވެރިކަން ލިބެނިވި މަގު ބަޔާންކޮށްދެނިވި ޝަރީޢަތައިގެން، އެ ރަސޫލާގެ ޒަމާނުން ފެށިގެން ޤިޔާމަތާ ޖެހޭނދެން އަންނާނޭހައި އިންސީންނާއި، ޖިންނީންގެ ގާތަށް، مُحَمَّدٌ  ފޮނުއްވި ކަމީ، އެ إِلٰهُގެ ތަނަވަސް ޙިކްމަތްވަންތަކަމުގެ ތެރެއިންވާ ކަމެކެވެ. އަދި އެ ކަމަކީ، ޚަލްޤުތަކުންގެ މައްޗަށް، އެ إِلٰهُ ބެހެއްޓެވި އެންމެ ބޮޑު އޯގާވަންތަކަމެވެ.[74]","[73]- زُبْدَةُ التَّفْسِيرْ لِلدُّكْتُورِ مُحمَّد بنِ سُلَيْمَان الْأشْقَر\n[74]- تَفْسِيرُ الشَّيخِ حُسَين دِيدِي مَلِمْجي"],["(3) އަދި، مُحَمَّدٌ  ރަސޫލުކަމައިގެން ފޮނުއްވުނީ، މައްކާގެ މީހުންގެ ތެރެއަށް ކަމުގައި ވިއަސް، އެ ރަސޫލާގެ ޙަޔާތްޕުޅުގައި، އެ ރަސޫލާއާ ބައްދަލުވެފައިވާ މީހުންނާއި، އެ ރަސޫލާގެ ޙަޔާތްޕުޅުގައި އުޅުނު މީހުންގެ ތެރެއިން، އެ ރަސޫލާއާ ބައްދަލުވެފައިނުވާ މީހުންނާ އަދި، އެ ރަސޫލާއަށް ފަހު އަންނާނޭހައި ބައެއްގެ ގާތަށް ވެސް މެއެވެ. ވީމާ، މީސްތަކުންނަށް، އެ ރަސޫލާ އިސްލާމް ދީނުގެ ދަޢުވަތު ދެއްވައި އެބައިމީހުން ޠާހިރުކުރައްވަތެވެ. އަދި، رَسُولُ اللهِ ގެ ދަޢުވަތުގެ ސަބަބުން ޠާހިރުވާނޭ މީހުންނަކީ، އެ ރަސޫލާގެ ޒަމާނުން ފެށިގެން ޤިޔާމަތާ ޖެހޭނދެން ވެސް އެ ރަސޫލާގެ ދަޢުވަތު ޤަބޫލުކޮށް، އިސްލާމް ދީނުގައިވާ ގޮތަށް ޢަމަލުކުރާ މީހުންނެވެ. އަދި، اللهُ އީ، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ، ވެރިކަމާއި، ރަސްކަމުގައި، ގަދަކީރިތިވަންތަ إِلٰهއެވެ. ދަންނާށެވެ! أَبُو هُرَيْرَة ގެ އަރިހުން الْإِمَامُ الْبُخَارِي ރިވާކުރެއްވިއެވެ. رَسُولُ اللهِ އަށް سُورَةُ الْجُمُعَة ބާވައިލެއްވުނު ވަގުތު، އެ ރަސޫލާގެ އަރިހުގައި ތިމަންމެން ތިބީމެވެ. އަދި، رَسُولُ اللهِ  އެ ސޫރަތް ކިޔަވައިވިދާޅުވަމުން ގޮސް، (وَآخَرِينَ مِنْهُمْ لَمَّا يَلْحَقُوا بِهِمْ) މި ހިސާބަށް ކިޔަވައިވިދާޅުވުމުން މީހަކު ދެންނެވިއެވެ. އޭ اللهُ ގެ ރަސޫލާއެވެ! ތިޔަ ކިޔަވައިވިދާޅުވި އާޔަތުގައި އަންގަވައިފައި އެވާ، އަޅުގަނޑުމެންގެ ފަހުން އަންނަ ބަޔަކީ، ކޮން ބައެއްތޯއެވެ؟ މި ފަދައިން އެ މީހާ ދެންނެވުމުން، سَلْمَانُ الْفَارِسِي ގެ އަތްޕުޅުގެ މަތީގައި، رَسُولُ اللهِ ގެ އަތްޕުޅުބާއްވަވައިފައި ޙަދީޘުކުރެއްވިއެވެ. «وَالَّذِي نَفْسِي بِيَدِهِ لَوْ كَانَ الإِيمَانُ عِنْدَ الثُّرَيَّا، لَنَالَهُ رِجَالٌ - أَوْ رَجُلٌ - مِنْ هَؤُلَاءِ»[75] މާނައީ: “ތިމަން ރަސޫލާގެ ނަފްސުފުޅު، އެ إِلٰهُގެ އަތްޕުޅުގައިވާ إِلٰهُ ގަންދެއްވައި ވިދާޅުވަމެވެ. ކެތީގައި އީމާންކަން ވިއަސް، ފާރިސްކަރައިގެ ބަޔަކު ނުވަތަ މީހަކު އެ އީމާންކަން ޤަބޫލުކޮށް، އެ އީމާންކަން ލިބިގަތީހެވެ. ]","[75]- صَحِيحُ الْجامِعِ لِلْإمَامِ الْبُخَارِي"],["(4) ޢަރަބީންގެ ތެރެއިން ރަސޫލަކު އިޚްތިޔާރުކުރައްވައި، އެންމެހައި މީސްތަކުންގެ ގާތަށް، އެ ރަސޫލާ ފޮނުއްވުމަކީ، اللهُ ގެ ރަޙްމަތްވަންތަކަމާއި، ފަޟްލުވަންތަކަމެވެ. އެ إِلٰهُ އެދިވޮޑިގަންނަވާ މީހަކަށް، އެ ރަޙްމަތްވަންތަކަމާއި، ފަޟްލުވަންތަކަން، އެ إِلٰهُ ދެއްވަތެވެ. އަދި، اللهُ އީ، ބޮޑުވެގެންވާ ރަޙްމަތްވަންތަކަމާއި، ފަޟްލުވަންތަކަމުގެ ވެރި إِلٰهއެވެ.",""],["(5) ތައުރާތުގައިވާ ޙުކުމްތަކަށް ޢަމަލުކުރުމަށް ޔަހޫދީންނަށް އަމުރުވެވުމުން، އެ ޙުކުމްތަކަށް ޢަމަލުނުކުޅަ ޔަހޫދީންގެ މިސާލަކީ، ބޮޑެތި ބަރު ފޮތްތަކެއް އުފުލާ ޙިމާރެއްގެ މިސާލެވެ. އެހެނީ، ޙިމާރެއްގެ ބުރަކަށިމަތީގައި ފޮތްތަކެއް އުފުލައިގެން ދާއިރު، އެ ފޮތްތަކުގައި ވަނީ، ޙިކްމަތުން ފުރިގެންވާ ފައިދާހުރި ވާހަކަތަކެއްކަން ވެސް ނުވަތަ އެއްވެސް ފައިދާއެއްނެތް ވާހަކަތަކެއްކަން ވެސް އެ ޙިމާރަކަށް ނޭނގޭނެއެވެ. ދަންނާށެވެ! ތައުރާތުގައިވާ ޙުކުމްތައް މީސްތަކުންނަށް އުނގަންނައިދީ އެ ޙުކުމްތަކާ އެއްގޮތަށް ޢަމަލުކުރުމަށް ޔަހޫދީންނަށް އަމުރުކުރެއްވުމުން، އެ އަމުރުފުޅަށް ކިޔަމަންނުވެ، އެ އަމުރުފުޅާ ޚިލާފުވި ޔަހޫދީންގެހުރި ނުބައިކަމާއި، ނުވިސްނޭކަން ބަޔާންކުރައްވައި، އެ إِلٰهُ ޖެއްސެވި މިސާލަކީ، ވަރަށްވެސް ޢިބްރަތްތެރި މިސާލެކެވެ. އަދި، اللهُ  ބާވައިލެއްވި ޝަރީޢަތުގެ އިންތައް ފަހަނަޅައި ގޮސް، އެ إِلٰهއަށް އުރެދި، ތިމާމެންގެ ނަފްސަށް އަނިޔާވެރިވާ ބަޔަކަށް، އެ إِلٰهُ ތެދުމަގެއް ނުދައްކަވަތެވެ. ދަންނާށެވެ! اللهُ ، މި އާޔަތުގައި ޔަހޫދީންގެ މިސާލު ޖައްސަވައިފައި މި ވަނީ އެއްވެސް އެއްޗެއް ނޭނގޭ ޙިމާރެއްގެ މިސާލުންނެވެ. ސަބަބަކީ، ދުނިޔެއާއި އާޚިރަތް ބާއްޖަވެރިކުރެވޭނޭ މަގު ބަޔާންކުރެއްވިގެންވާ ތައުރާތު، އެބައިމީހުންނަށް ޓަކައި، އެ إِلٰهُ ބާވައިލެއްވުމުން، އެ ފޮތުގައިވާ ޙުކުމްތަކާއި ވާހަކަތަކާމެދު ވިސްނައި ފިކުރުކޮށް، އެ ފޮތުން ފައިދާލިބިނުގަނެ، ބުއްދިއެއްނެތް ޙިމާރުންތަކެއް ފަދައިން އެބައިމީހުން ވެގަތް ކަމެވެ. އެހެންކަމުން، އެބައިމީހުންނާމެދު، اللهُ  އެ ޖެއްސެވި މިސާލަކީ، އެބައިމީހުންނަށް ހަމަ ޙައްޤު މިސާލެކެވެ. ދަންނާށެވެ! اللهُ  މި އާޔަތް ބާވައިލެއްވީ، رَسُولُ اللهِ  ހުކުރު ދުވަހު މިންބަރުގައި ހުންނަވައި ޚުޠްބާދެއްވަނިކޮށް، ވިޔާފާރި ޤާފިލާއެއް މަދީނާއަށް އައުމުން، އެ މާތް ރަސޫލާ ދެއްވަމުން ގެންދެވި ޚުޠްބާގެ އަޑުއެހުން ދޫކޮށްލައި، އެ ވިޔާފާރި ޤާފިލާއާ ބައްދަލުކުރުމަށް މުސްލިމުންގެ ތެރެއިން ބަޔަކު ދިއުމުގެ ސަބަބުންނެވެ. އެހެންކަމުން، ތައުރާތުގައިވާ ޙުކުމްތަކާމެދު ޔަހޫދީން ކަންތައްކުރި ފަދައިން ޤުރްއާނުގައިވާ ޙުކުމްތަކާމެދު ކަންތައް ނުކުރުމަށް، މުސްލިމުންނަށް އަމުރުކުރައްވައި މި އާޔަތް ބާވައިލެއްވިއެވެ. ވީމާ، ހުކުރު ޚުޠްބާ ދެވެނިކޮށް، ޚުޠްބާގެ އަޑުނާހާ އެއްވެސް އެހެން ކަމަކާ މަޝްޣޫލުވުން މުސްލިމުންގެ މައްޗަށް ހުއްދަނުވާނޭކަން ވެސް، މި އާޔަތުން ރަނގަޅަށް އެނގި ސާބިތުވެއެވެ.",""],["(6) އޭ ރަސޫލާއެވެ! ޔަހޫދީންނަށް އިބަރަސޫލާ ވިދާޅުވާށެވެ! އޭ އަމިއްލައަށް ތައުރާތުގެ އާޔަތްތައް އެގޮތްމިގޮތަށް ފުރޮޅައި ބަދަލުކުރި، ޔަހޫދީންނޭވެ! ހަމަކަށަވަރުން، اللهُ ގެ ޙަޟްރަތުގައި އެންމެހައި މީސްތަކުންނަށްވުރެން، މާތްވެގެންވާ ބަޔަކީ، ތިޔަބައިމީހުން ކަމަށް ބުނެ، ތިޔަ ދައްކާ ވާހަކަތަކުގައި ތިޔަބައިމީހުންނީ ތެދުވެރީން ކަމުގައި ވަނީ ނަމަ، ފަހެ، ތިޔަބައިމީހުން މަރުވުމަށް ނިކަން އެދިބަލާށެވެ! ދަންނާށެވެ! ޔަހޫދީން ބުނެ އުޅެނީ، އެބައިމީހުންނަކީ، اللهُ ގެ ދަރީންކަމުގައެވެ. އަދި، اللهُ ގެ ރަޙުމަތްތެރީން ކަމުގައެވެ. އަދި، އެ إِلٰهُ އެންމެ ލޯބިވެވޮޑިގެންވާ އަދި، އެ إِلٰهُގެ ޙަޟްރަތުގައި އެހެން މީހުންނަށްވުރެން މާ މާތް ބަޔަކު ކަމުގައެވެ. އެހެންކަމުން، އެބައިމީހުން ހަމަހިލާ ނަރަކައަކަށް ނުވައްދަވާނޭ ކަމުގައެވެ. ނުވަތަ ނަރަކައަށް ވެއްދެވި ކަމުގައި ވިއަސް، ކުޑަ ދުވަސްކޮޅެއްގައި މެނުވީ އެބައިމީހުން އެ ތާނގައި ނުތިބޭނޭ ކަމުގައެވެ. ވީމާ، ޔަހޫދީންގެ އެ ބާޠިލު ވާހަކަތަކާއި ކުށްހީތަކަށް ރައްދުދެއްވައި، اللهُ  މި އާޔަތްތައް ބާވައިލެއްވިއެވެ. އަދި އެބައިމީހުން އެ ދައްކާ ވާހަކަތަކުގައި އެބައިމީހުންނީ ތެދުވެރީންކަމުގައި ވަނީ ނަމަ، މަރުވާން އެދުމަށް، އެ ޔަހޫދީންނަށް އަމުރުކުރެއްވުމަށް ވެސް، رَسُولُ اللهِ އަށް، އެ إِلٰهُ އެންގެވިއެވެ. އެއީ، އެބައިމީހުންނަށް ލިބޭނޭ ކަމަށް އެބައިމީހުން އެ ބުނާ ސުވަރުގޭގެ މަތިވެރި ނިޢުމަތާއި ދަރަޖަ، ލިބިގަތުމަށް ޓަކައި، اللهُ ގެ ޙަޟްރަތަށް އަވަހަށް ވާޞިލުވުމަށެވެ. އެހެނީ، ތިމާއަކީ، ސުވަރުގޭގެ އަހްލުވެރިއެއް ކަން އެނގިއްޖެ ކޮންމެ މީހަކުމެ އެންމެ ބޮޑަށް ލޯބިކުރާނީ، މި ފަނާވެދަނިވި ދުނިޔެއިން ވަކިވެ، ސުވަރުގޭގެ ދާއިމީ ނިޢުމަތަށް، ވީހާވެސް އަވަހަކަށް ދިއުމަށެވެ.",""],["(7) އަދި ތައުރާތުގައި، اللهُ  ބާވައިލެއްވި ޙުކުމްތައް، އެ ގޮތްމިގޮތަށް ފުރޮޅައި، ބަދަލުކޮށް އޮޅުވައިލި ބަޔަކު ކަމުގައި އެ ޔަހޫދީން ވުމުގެ ސަބަބުންނާއި، اللهُ ގެ އަމުރުފުޅުތަކަށް އުރެދި ނުކިޔަމަންތެރިވެ، އެބައިމީހުންގެ އަތްތައް އިސްކުޅަ ނުބައި ޢަމަލުތަކުގެ ސަބަބުންނާއި، اللهُ ގެ ޙަޟްރަތަށް ރުޖޫޢަވުމުން އެބައިމީހުންނަށް، އެ إِلٰهُ ދެއްވާނޭ ޢަޛާބަކަށް އެބައިމީހުން ބިރުގަންނަލެއް ބޮޑުކަމުން، ދުވަހަކު ވެސް އެބައިމީހުން މަރުވާކަށެއް ނޭދޭނެތެވެ. އެ ހުރިހައި ނުބައި ކަމެއް އެ ޔަހޫދީންކުރީ، އެބައިމީހުންގެ ކިބައިގައިހުރި ކާފިރުކަމާއި އުރެދުންތެރިކަމުގެ ބޮޑުކަމުންނެވެ. އަދި، اللهُ އީ، އަނިޔާވެރީންނަކީ ކޮން ބަޔަކު ކަމާއި، އަނިޔާވެރީންކުރާ ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ.",""],["(8) އޭ ރަސޫލާއެވެ! ޔަހޫދީންނަށް އިބަ ރަސޫލާ ވިދާޅުވާށެވެ! ފަހެ ހަމަކަށަވަރުން، ތިޔަބައިމީހުން އެ މަރަށް ފިލާން ތިޔަ ދުވާ މަރު އައިސް، ތިޔަބައިމީހުންނާ ކުރިމަތިލައި ބައްދަލުކުރާނޭ ކަން ކަށަވަރެވެ. ދެން އެއަށްފަހު، ޤިޔާމަތް ޤާއިމުވާ ދުވަހުން، ތިޔަބައިމީހުން ރައްދުކުރެއްވޭހުށީ، ފެންނަ ކަންތައްތަކާއި، ނުފެންނަ ކަންތައްތައް، މޮޅަށް ދެނެވޮޑިގެންވާ إِلٰهُގެ ޙަޟްރަތަށެވެ. ދެން އެއަށްފަހު، ތިޔަބައިމީހުން ދުނިޔޭގައި ކޮށްއުޅުނު އެންމެހައި ކަންތައްތަކުގެ ޚަބަރު، ތިޔަބައިމީހުންނަށް، އެ إِلٰهُ އަންގަވާނެތެވެ. އަދި އެ ޢަމަލުތަކަށް ޓަކައި، ނުހަނު ހަރުކަށި ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.",""],["(9) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ހުކުރު ދުވަހު ހުކުރު ނަމާދަށް ބަންގި ގޮވާލެވިއްޖެ ނަމަ، ފަހެ، ހުކުރު ނަމާދަށް ދިޔުމަށް ތިޔަބައިމީހުން އަވަސްވެގަންނާށެވެ! އެއީ، اللهُ  ހަނދުމަކޮށް، އެ إِلٰهއަށް ޛިކްރުކުރުކޮށް، ޚުޠްބާގެ އަޑުއަހައި، ހުކުރު ނަމާދު ކުރުމަށް ޓަކައެވެ. އަދި ވިޔާފާރިކުރުމާއި އެ ނޫން ވެސް، އެންމެހައި ދުނިޔަވީ މުޢާމަލާތުތައްކުރުން ހުއްޓައިލާށެވެ! އެހެނީ، ހުކުރު ނަމާދަށް ބަންގިދެވިއްޖެ ނަމަ، ގަނެވިއްކުމާ ބެހޭ އެއްވެސްކަމެއް ކުރުން ހުއްދައެއް ނުވާނެއެވެ. ދަންނާށެވެ! ހުކުރު ނަމާދަށް، ބަންގި ދެވުމުން، ގަނެވިއްކުން ދޫކޮށްލައި، اللهُ އަށް ޛިކްރުކުރުމަށް ޓަކައި ތިޔަބައިމީހުން އަވަސްވެގަތުން ތިޔަބައިމީހުންނަށް ނުހަނު ހެޔޮކަން ބޮޑުވެގެން ވެއެވެ. އެއީ، އެ ކަމުގެ ހުރި ހެޔޮކަން ތިޔަބައިމީހުންނަށް އެނގޭ ކަމުގައި ވަނީ ނަމައެވެ. އަދި ގަނެވިއްކުމުން ލިބޭ ދުނިޔަވީ ފައިދާއަށްވުރެން، اللهُ އަށް ކިޔަމަންތެރިވުމުން ލިބޭ ދަރުމައާއި، ޘަވާބާއި، ފައިދާ އިތުރުވެފައި މާ ހެޔޮކަން ބޮޑެވެ. ދަންނާށެވެ! رَسُولُ اللهِ ގެ ދުވަސްވަރާއި، أَبُو بَكْرُ ގެ ޚިލާފަތުގެ ދުވަސްވަރާއި، عُمَرُ ގެ ޚިލާފަތުގެ ދުވަސްވަރާ އަދި عُثْمَانُ ގެ ޚިލާފަތުގެ ކުރީކޮޅުގައި، ހުކުރު ދުވަހު، ދެ ބަންގި ދިނުމެއް ނޯވެއެވެ. ނަމަވެސް، عُثْمَانُ ގެ ޚިލާފަތުގެ ފަހުކޮޅު، މަދީނާގައި މީހުން ގިނަވެ، ރަށުގެ ސަރަހައްދު ފުޅައުވެ، ތަނަވަސްވުމުން، ބާޒާރުގައި އުޅޭ މީހުންނަށް ހުކުރު ވަގުތު ކައިރިވެއްޖެކަން އެންގެވުމަށް ޓަކައި، ހުކުރުގެ ކުރީން، ބާޒާރުމަތީގައި ވެސް ބަންގި ދެއްވުމަށް، އަޞްޙާބުންގެ ޙާޟިރުގައި عُثْمَانُ  އަމުރުކުރެއްވިއެވެ.[76] އެއީ، މަސައްކަތާއި ވިޔާފާރި ހުއްޓައިލައި، ހުކުރަށް ދިއުމަށް ޓަކައި ފުރިހަމައަށް ތައްޔާރުވުމަށެވެ.","[76]- صَحِيحُ الْجامِعِ لِلْإمَامِ الْبُخَارِي"],["(10) ފަހެ، ހުކުރު ނަމާދުކޮށް ނިމިއްޖެ ނަމަ، ދިރިއުޅުމުގެ ކަންކަމަށް ބޭނުންވާ ތަފާތު ވިޔާފާރިއާއި އެހެނިހެން ވެސް މުޢާމަލާތުތައް ކުރުމަށް ޓަކައި، ތިޔަބައިމީހުން ބިމުގެ ކަންކޮޅުތަކުގައި ފެތުރި ހިނގާބިނގާވެ އުޅޭށެވެ! އަދި، اللهُ ގެ ދަރުމަވަންތަކަމުން، އެ إِلٰهُގެ އަޅުތަކުންނަށް، އެ إِلٰهُ ދެއްވާ ރިޒްޤާއި، އެ ނޫން ވެސް އެހެނިހެން މަންފާތަކާއި، ނިޢުމަތްތައް ލިބިގަތުމަށް ތިޔަބައިމީހުން އެދޭށެވެ! އަދި ގަނެވިއްކުމާއި އެ ފަދަ އެހެނިހެން މުޢާމަލާތުތައް ކުރާއިރު ވެސް، اللهُ އަށް ތިޔަބައިމީހުން ގިނަގިނައިން ޛިކްރުކޮށް، އެ إِلٰهُ ހަނދުމަކުރާށެވެ! އަދި އެއްވެސް ޙާލެއްގައި، އެ إِلٰهُ ހަނދުމަނެތިކޮށްނުލާށެވެ! އެއީ، އެ إِلٰهُ ތިޔަބައިމީހުންނަށް ތެދުމަގު ދެއްކެވިކަމަށް ޓަކައި، ޝުކްރުވެރިވުމުގެ ގޮތުންނާއި، ދުނިޔެއާއި އާޚިރަތުގައި ތިޔަބައިމީހުންނަށް، އެ إِلٰهُ މިންވަރުކޮށްދެއްވައިފައިވާ ޢަދަދުނުކުރެވޭހައި ގިނަ ނިޢުމަތްތަކާއި، ހެވާއި ލާބައަށް ޓަކައެވެ. އަދި ތިޔަބައިމީހުން ލޯބިކުރާ ކަންތައްތައް ދުނިޔެމަތީގައި ތިޔަބައިމީހުންނަށް ޙާޞިލުވެ، އާޚިރަތުގެ ބިރުވެރިކަމާ ގަދަފަދަ ޢަޛާބުން ތިޔަބައިމީހުން ދިންނަވައި، ސަލާމަތްކުރައްވައި، ސުވަރުގެ ވަނުމުގެ މަތިވެރި ނަޞީބު ލިބިގަތުމަށް ޓަކައި ވެސް މެއެވެ.",""],["(11) އަދި އެބައިމީހުންނަށް ވިޔާފާރިއެއް ނުވަތަ ކުޅިވަރެއް ފެނިއްޖެ ނަމަ، ޚުޠުބާ ވިދާޅުވުމަށް ޓަކައި މިންބަރުމަތީ ހުންނެވުމަށް އިބަރަސޫލާ ދޫކޮށްލައި، އެ ވިޔާފާރިއާއި ކުޅިވަރާ ދިމާއަށް އެބައިމީހުން ނުކުމެ ބައިބަޔަށް ހިނގައި ގަނެތެވެ. ވީމާ، އިބަ ރަސޫލާ އެބައިމީހުންނަށް ވިދާޅުވާށެވެ! ޚުޠުބާގެ އަޑު އެހުމަށް ޓަކައި މިސްކިތުގައި ނުތިބެ، ތިޔަބައިމީހުން އެ ދިމާއަކަށް ދިޔަ ވިޔާފާރިއާއި ކުޅިވަރަށްވުރެން، اللهُ ގެ ޙަޟްރަތުގައިވާ ދަރުމައާއި، ޘަވާބުގެ ހެޔޮކަން މާ ބޮޑެވެ. އެއީ، ސުވަރުގޭގެ މަތިވެރި ދަރަޖައާއި އެ ތާނގެ ދާއިމީ ނިޢުމަތްތަކެވެ. އަދި، اللهُ އީ، ރިޒްޤުދެއްވުމުގައި ނުހަނު ދީލަތިވަންތަ إِلٰهއެވެ. ދަންނާށެވެ! މަދީނާއަށް ނުހަނު ތަދުމަޑުކަން ޖެހިފައި އޮތް ދުވަސްވަރެއްގައި، އެ ރަށުގެ މީހުންގެ ވިޔާފާރި ޤާފިލާއެއް ޝާމުކަރައިން އައެވެ. އެ ވިޔަފާރި ޤާފިލާ އައިއިރު، رَسُولُ اللهِ  ހުންނެވީ ހުކުރު ޚުޠްބާ ދެއްވުމަށް މިންބަރުގައެވެ. އެ ވަގުތު، ހުކުރު ނަމާދަށް ވަޑައިގެން ތިއްބެވި ޞަޙާބީންގެ ތެރެއިން ޚުޠްބާގެ އަޑު އެއްސެވުމަށް މިސްކިތުގައި މަޑުކުރެއްވީ، އެންމެ ބާރަ ޞަޙާބީން ކަމުގައި ރިވާވެގެން ވެއެވެ. ދެން ތިއްބެވި އެންމެހައި ޞަޙާބީން ނުކުމެވަޑައިގަތީ އެ ޤާފިލާއާ ދިމާއަށެވެ. އަދި، رَسُولُ اللهِ  ދެއްވަމުން ގެންދެވި ޚުޠުބާގެ އަޑުއެއްސެވުމަށް ޓަކައި، މިސްކިތުގައި މަޑުކުރެއްވައިގެން ތިއްބެވީ ބާރަ ފިރިހެން ބޭފުޅުންނާއި، ހަތް އަންހެން ބޭފުޅުން ކަމަށް އެހެން ރިވާޔަތެއްގައި ވެއެވެ. މި އާޔަތް ބާވައިލެއްވުނު ސަބަބު: اللهُ  މި އާޔަތް ބާވައިލެއްވީ، ހުކުރު ދުވަހެއްގައި، رَسُولُ اللهِ  މިންބަރުގައި ހުންނަވައި ޚުޠުބާ ދެއްވަނިކޮށް، ވިޔާފާރި ޤާފިލާއެއް މަދީނާއަށް އައުމުން، އެ މާތް ރަސޫލާ ދެއްވަމުން ގެންދެވި ޚުޠުބާގެ އަޑުއެއްސެވުން ދޫކޮށްލައްވައި، ބާރަ ޞަޙާބީން ފިޔަވައި އެހެން ހުރިހައި ޞަޙާބީން، އެ ވިޔާފާރި ޤާފިލާއާ ބައްދަލުކުރެއްވުމަށް ވަޑައިގެންނެވުމުގެ ސަބަބުންނެވެ.[77] އެހެންކަމުން، ތައުރާތުގައިވާ ޙުކުމްތަކާމެދު ޔަހޫދީން ކަންތައްކުރި ފަދައިން ޤުރްއާނުގައިވާ ޙުކުމްތަކާމެދު ކަންތައްނުކުރުމަށް، މުސްލިމުންނަށް އަމުރުކުރައްވައި މި ސޫރަތް ބާވައިލެއްވިއެވެ.[78]","[77]- صَحِيحُ الْإمَامِ مُسْلِمٍ\n[78]- زُبْدَةُ التَّفْسِيرِ لِلدُّكْتُورِ مُحمَّد بنِ سُلَيْمَان الْأشْقَر"],["سُورَةُ الْمُنَافِقُونއަކީ މަދަނީ ސޫރަތެކެވެ. މި ސޫރަތުގައި ވަނީ (11) އެގާރަ އާޔަތެވެ. ‏އެއީ، (2) ދެ رُكُوعއެވެ. މި ސޫރަތަކީ، ކީރިތި ޤުރްއާނުގެ (63) ފަސް ދޮޅަސް ތިންވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْحَجّއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، الله ގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅު ނޫން އެހެން އިސްމުފުޅެއް މި ސޫރަތުގައި އައިސްފައި ނުވެއެވެ. މި ސޫރަތަށް سُوْرَةُ الْمُنَافِقُون މި ނަން ކިއުނީ، މުނާފިޤުންގެ އަޚްލާޤާއި، އެބައިމީހުންގެ ސިފަތަކާއި، އެބައިމީހުންގެ ކަންތައްތައް ހުންނަ ގޮތުގެ ވާހަކަ ވެސް، މި ސޫރަތުގައި ބަޔާންކުރައްވައިފައި ވާތީއެވެ.‎‏[79] މި ސޫރަތް ފައްޓަވައިފައި ވަނީ ޝަރްޠުގެ ލަފްޒެއް ކަމުގައިވާ “إذا] މި ލަފްޒުންނެވެ. ވުމާއެކު، އެ ލަފްޒުން ފައްޓަވައި، މުނާފިޤުންގެ ޢަމަލުތަކާއި، ވާހަކަތައް ހުންނަގޮތާއި، އެބައިމީހުންގެ ސިފަތައް ވެސް، މި ސޫރަތުގެ ކުރީކޮޅުގައި ބަޔާންކުރައްވައިފައި ވެއެވެ. ކީރިތި ޤުރްއާނުގައި މުނާފިޤުންގެ ވާހަކަތައް ބާވައިލައްވައި އެބައިމީހުން ފަޟީޙަތްކުރެއްވީ، އެބައިމީހުންނަކީ ކޮންބައެއް ކަން މުސްލިމުން ދެނެގަނެ އެބައިމީހުންނާމެދު ވިސްނައި ތިބުމަށް ޓަކައެވެ. މި ސޫރަތް ނިންމަވައިލައްވައިފައި ވަނީ، މުދަލާއި ދަރީންގެ ސަބަބުން، الله  ހަނދުމަކުރުމާއި، ޛިކްރުކުރުމާއި، ޤުރްއާންކިޔެވުމާއި، ނަމާދުކުރުމާއި، ޒަކާތްދިނުމާ އަދި މިނޫން ވެސް އެހެނިހެން ފަރްޟުތައް އަދާކުރުމުގެ މަތީން ހަނދާންނައްތައިލައި ޣާފިލުކަންމަތީގައި ނުތިބުމަށް މުއުމިނުންނަށް ކުރައްވައިފައިވާ ވަޞިއްޔަތްފުޅުންނެވެ. އަދި ކޮންމެ ނަފްސެއްމެ އެ ނަފްސެއްގެ އަޖަލު ހަމަވުމުން، އެ ނަފްސެއް މަރުވާނޭކަމާއި، މީސްތަކުންކުރާ ހުރިހައި ކަމެއްގެ ޚަބަރު، اللهُ  މޮޅަށް ދެނެވޮޑިގެންވާކަން ވެސް އެ ވަޞިއްޔަތްފުޅުގައި ހިމެނެއެވެ.\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤުދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާގެ އަރިހަށާއި، އިބަ ރަސޫލާގެ މަޖިލީހަށް، މުނާފިޤުން ޙާޟިރުވެއްޖެ ނަމަ، ހަމަކަށަވަރުން، އިބަ ރަސޫލާއީ، اللهُ ގެ ރަސޫލާކަމަށް ތިމަންމެން ހެކިވަމެވެ. މި ފަދައިން އެބައިމީހުންގެ ދުލުކޮޅުންބުނެ، މުސްލިމުންގެ ކުރިމަތީގައި ރަސޫލާގެ ރަސޫލުކަމަށް ހެކިވެ އިޤްރާރު ވެއެވެ. އެއީ، އެބައިމީހުންގެ ހިތުގެ އަޑީން ނުކުންނަ އިޚްލާޞްތެރި ބަހެއް ކަން މުސްލިމުންނަށް ދެއްކުމަށް ޓަކައެވެ. ނަމަވެސް، ހިތުގައި ނެތްކަމެއްގެ ވާހަކަ ބުނެ، ދެފުށްދެގޮތް ކުރުމުން އެބައިމީހުންނަށް ކުރާނޭ، ހަމަ އެއްވެސް ފައިދާއެއް ނެތްތާނގައި، އެބައިމީހުންނަށް ލިބޭނީ މުޅީން ވެސް ގެއްލުމާއި ހަލާކެވެ. އަދި ހަމަކަށަވަރުން، އިބަ ރަސޫލާގެ ރަސޫލުކަމަށް އެބައިމީހުން ހެކިވިއަސް ނުވަތަ ހެކިނުވިއަސް، އިބަ ރަސޫލާއީ، اللهُ ގެ ރަސޫލާ ކަން، ހަމަކަށަވަރުން، اللهُ  މޮޅަށް ދެނެވޮޑިގެންވެތެވެ. އަދި، އިބަ ރަސޫލާގެ ރަސޫލުކަމަށް ހެކިވެ، މުނާފިޤުން އެ ކުރާ ހުވަޔަކީ، އެބައިމީހުންގެ ހިތުގެ އަޑީން ނުކުންނަ ބަހެއް ނޫން ކަމަށާއި، އެބައިމީހުން އެ ހަދަނީ ކަނޑައެޅިގެންހުރި ދޮގެއްކަމަށް، اللهُ  ހެކިވެވޮޑިގެންވާ ކަން ކަށަވަރެވެ.","[79]- مَوْقِعُ الْمُصْحَفِ الْإلِكْتْرُونِي التَّعْرِيفُ بِالسُّوَر"],["(2) مُحَمَّدٌ ގެ ރަސޫލުކަމަށް ހެކިވެ، މުނާފިޤުން ކޮށްއުޅުނު ހުވާތަކަކީ، މުއުމިނުންގެ އަތްދަށުވެ ހައްޔަރުވުމުންނާއި، ޤަތުލުވުމުން ސަލާމަތްވެ، ދިފާޢުވެގަތުމަށް ޓަކައި އެބައިމީހުން ބޭނުންކުރި އައްޑަނަތަކެއް ކަމުގައި އެބައިމީހުން ހެދިއެވެ. އަދި އެ ހުވާތައް އެ މުނާފިޤުން ބޭނުންކުޅައީ، اللهُ އަށް އީމާންވެ، އެ إِلٰهُގެ މަގުގައި ޖިހާދުކުރުން މީސްތަކުންނަށް މަނާކުޅައުމަށާއި، ޖިހާދަށް ހުރަސްއެޅުމަށް ބޭނުންކުރާ ހަތިޔާރެއް ކަމުގައި ވެސް މެއެވެ. އަދި ބޭރުފުށުން މުސްލިމުން ކަމުގައި ހެދިގެން ތިބެ، رَسُولُ اللهِ ގެ ރަސޫލުކަމާމެދު މީސްތަކުންގެ ހިތުގައި ޝައްކުތަކާއި ޝުބްހަތައް އުފައްދައި، އެ މުނާފިޤުން ދޮގުވާހަކަތައް ވެސް ފަތުރައި ހެދިއެވެ. ހަމަކަށަވަރުން، اللهُ ގެ މަގުން، މީސްތަކުން ދުރުކޮށް އެއްކިބާކުރުމަށް ޓަކައި އެ މުނާފިޤުން ކޮށްއުޅުނު ކަންތައްތަކުގެހުރި ނުބައިކަމުގެ ބޮޑުކަމާއެވެ!",""],["(3) އީމާންވެގެންތިބި ބަޔަކު ކަމުގައި ބޭރުފުށުން ދައްކައި، ހިތުތެރޭގައި ކާފިރުކަން ފޮރުވައިގެންތިބެ މުނާފިޤުން އެ ކުޅަ ޢަމަލަކީ ނުހަނު ނުބައިކަންބޮޑު ޢަމަލެކެވެ. އެހެންކަމުން، އެބައިމީހުންނަށް ފައިދާކުރަނިވި ރަނގަޅު ގޮތާއި، ތެދުމަގަކީ ކޮބައިކަން ނޭނގޭ ގޮތަށް އެބައިމީހުންގެ ހިތުގައި ކާފިރުކަމުގެ ސިއްކަޖެއްސެވި ބަންދުކުރެއްވުނެވެ. ވުމާއެކު، اللهُ ގެ އެއްކައުވަންތަކަން ތެދުކޮށް، مُحَمَّدٌ  ގެންނެވި ރިސާލަތު ޤަބޫލުކޮށް، އެ ކަންކަމަށް އީމާންވުމަކީ އެބައިމީހުންގެ ހިތަށް ވަންނާނޭ ކަންކަމެއް ނޫނެވެ. ފަހެ، ކިތަންމެ ގިނަ ނަސޭހަތެއް އެބައިމީހުންނަށް ދެވުނުކަމުގައި ވިއަސް، އެބައިމީހުންނަކަށް އެ ނަސޭހަތެއް ނުވިސްނޭނެތެވެ. އަދި އެނަސޭހަތުން އެބައިމީހުންނަށް ކުރާނޭ ފައިދާއެއް ވެސް ނެތެވެ. ދަންނާށެވެ! ބައެއް ޢިލްމުވެރީން ވިދާޅުވާ ގޮތުގައި މި އާޔަތް ބާވައިލެއްވުނީ، އީމާންވުމަށް ފަހު މުރްތައްދުވި ބަޔަކާ މެދުގައެވެ.[80]","[80]- صَفْوَةُ التَّفَاسِيرِ لِلشَّيْخِ مُحمَّدِ عَلِي الصَّابُونِي"],["(4) އޭ ރަސޫލާއެވެ! ފަހެ، އިބަ ރަސޫލާއަށް އެ މުނާފިޤުން ފެނިވަޑައިގެންފި ނަމަ، އިބަ ރަސޫލާ ޢަޖައިބުވެވަޑައިގަންނަވާ ފަދަ ރިވެތިކަމާއި ފުރިހަމަ ކަން އެބައިމީހުންގެ ހަށިތަކުން ފެނިވަޑައިގަންނަވާނެއެވެ. އަދި ވަކީން ޚާއްޞަކޮށް، މުނާފިޤުންގެ ސަރުދާރު عَبْدُ اللهِ بِنْ أُبَيُّ بِنْ سَلُولއަކީ، ވަކީން ރިވެތި ހަށިގަނޑު ބިޔަ އަދި ދޫ ފަސޭހަ މީހެކެވެ. އެހެން ކަމަށް ވުމާއެކު، އޭނާއާއި އޭނާގެ އެކުވެރީންގެ ވާހަކަދެއްކުމުގައި އެ ހުންނަ، ދޫ ފަސޭހަކަމާއި، ފަޞާޙާތްތެރިކަމާއި، ބަލާޣާތްތެރިކަމުން އެ ވާހަކަތަކީ ޙައްޤުތެދު ވާހަކަތަކެއްކަމަށް، އިބަ ރަސޫލާއަށް ހީފުޅުވާނެތެވެ. ނަމަވެސް، އިބަ ރަސޫލާގެ މަޖިލީހުގައި އެބައިމީހުން ތިބޭއިރު، އިބަ ރަސޫލާ ދައްކަވާ ވާހަކަފުޅު، އަޑުއެހުމުގައި އެބައިމީހުންގެ މިސާލަކީ، ފާރެއްގައި ލައްގާފައިހުރި ލަކުޑިތަކެއްގެ މިސާލެވެ. އެހެނީ، ލަކުޑިތަކަށް އެއްވެސް އެއްޗެއް ނޭނގޭ އަދި ނުވިސްނޭ ފަދައިން، އެ މުނާފިޤުންނަކަށް ވެސް އެ ވާހަކަފުޅުތަކުން އެއްވެސް އެއްޗެއް ނޭނގޭނެއެވެ. އަދި ނުވެސް ވިސްނޭނޭ މެއެވެ. ވީމާ، އިބަ ރަސޫލާ ދައްކަވާ ވާހަކަފުޅު، އެ މުނާފިޤުންނަށް އިވުނު ކަމުގައި ވިއަސް، އެ ވާހަކަފުޅުން އެބައިމީހުންނަކަށް އެއްވެސް މަންފާއެއް ނުކުރާނެތެވެ. އަދި އެ ވާހަކަފުޅުން، ފައިދާކުރަނިވި ޢިލްމެއް ވެސް އެބައިމީހުންނަކަށް ނުލިބޭނެތެވެ. އެހެނީ، މުނާފިޤުންގެ އެތެރެފުށުގައިވަނީ، އިސްވެދިޔަފަދަ ނުބައި ސިފަތަކެވެ. ނަމަވެސް، އެބައިމީހުންގެ ބޭރުފުށަށް ބަލައިފި ކޮންމެ މީހަކަށްމެ ފެންނާނީ، އެބައިމީހުންގެ ބުރުސޫރައާއި، އިސްކޮޅުގައިހުރި ފުރިހަމަކަމާއި، ރިވެތިކަމެވެ. އަދި ދުނިޔޭގައި އެބައިމީހުންނަށް ލިބިފައިވާ ތަނަވަސްކަމާއި، މަތިވެރި ދަރަޖައާއި، މަޤާމުގެ ސަބަބުން، އެބައިމީހުން ފެނިއްޖެ ކޮންމެ މީހަކުމެ ޢަޖައިބުވާނެއެވެ. ކަން މިހެން ހުރި ނަމަވެސް، އެ މުނާފިޤުންނަކީ، ނުހަނު ފިނޑިބައެކެވެ. ވުމާއެކު، ހަނގުރާމައަކަށް ތައްޔާރުވުމަށް ނުވަތަ ހަނގުރާމައަކަށް ނުކުތުމަށް މުސްލިމުންނަށް ގޮވައިލެވޭ ކޮންމެ ފަހަރަކުމެ އެބައިމީހުން ހީކުރަނީ، އެ އަޑަކީ އެބައިމީހުންގެ މައްޗަށް އަންނަ ނުރައްކަލެއްގެ އަޑު ކަމުގައެވެ. އަދި ހަމަ އެ ފަދައިންމެ، މުސްލިމުންނާ ދެކޮޅަށް އެބައިމީހުން ރާވާ ސިއްރު ރޭވުންތައް ބޭޒާރުވާފަދަ ނުވަތަ އެބައިމީހުންގެ ލެޔާއި، މުދައު ހުއްދަވާފަދަ ވަޙީއެއް ބާވައިލެއްވިދާނެތީވެ، އަބަދު ވެސް އެބައިމީހުން ތިބެނީ ބިރުންނެވެ. އެއީ، އެބައިމީހުންކުރާ ކަންތައްތަކުގެ ނުބައިކަން، އެބައިމީހުންނަށް ރަނގަޅަށް އެނގި ވިސްނޭތީއެވެ. އަދި އެ މުނާފިޤުންނަކީ، އިބަ ރަސޫލާއާއި މުސްލިމުންގެ ޙަޤީޤީ ދުޝްމަނުންނެވެ. އަދި އެބައިމީހުންނަކީ، ކާފިރުންނަށް ޖާސޫސުކޮށްދީއުޅޭ، މުސްލިމުންގެ ޢަދާވާތްތެރީންނެވެ. ވީއިރު، އިބަ ރަސޫލާގެ އެއްވެސް ސިޔާސަތެއް މުނާފިޤުންނަށް ފައުޅުވިޔަ ނުދެއްވައި، އެބައިމީހުންގެ ނުބައި ރޭވުންތަކާމެދު ވިސްނާވަޑައިގެން ހުންނެވުމާ އެކު ރައްކައުތެރިވެވަޑައިގެން ހުންނަވާށެވެ! އޭ މުސްލިމުންނޭވެ! ތިޔަބައިމީހުން ވެސް އެ މުނާފިޤުންގެ ނުބައި ރޭވުންތަކާމެދު ވިސްނައި ރައްކައުތެރިވެގެން ތިބޭހުށިކަމެވެ! ޝައްކެއްނެތެވެ. اللهُ ، އެބައިމީހުންނަށް ލަޢުނަތްލައްވައި، ހަލާކުކުރައްވައި، އެބައިމީހުން ނެތިކުރައްވާނެތެވެ. އާނއެކެވެ! ޙައްޤު ދީނަށް ގޮވައިލައްވައި، مُحَمَّدٌ  ގެންނެވި ރިސާލަތުގެ ތެދުކަމުގެ މައްޗަށް ދަލީލުކުރާ ސާފު ހެކިތައް ރެޔާއި ދުވާލު އެބައިމީހުންނަށް އެ ދަނީ ފެންނަމުންނެވެ. ކަން މިހެން ހުރުމާ އެކު ވެސް، ޙައްޤު ދީނަށް ފުރަގަސްދީ، ކާފިރުކަމަށް އެބައިމީހުން ލެނބޭކަމީ، ހައުދަހައިވާ ބޮޑު ޢަޖައިބެކެވެ. އަދި ޙައްޤުން އެއްކިބާވެ، ޙައްޤަށް ފުރަގަސްދީ ކާފިރުކަމަށް އެބައިމީހުން އެ ލެނބެނީ ކީއްވެގެން ބާވައެވެ! އަދި ބޮޑެތި ދޮގުތައް ހަދައިގެން، މީސްތަކުން އީމާންވިޔަ ނުދިނުމަށް ޓަކައި، އެބައިމީހުން އެ މަސައްކަތް ކުރަނީ ކޮން ބޭނުމަކު ބާވައެވެ![81]","[81]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(5) އަދި ތިޔަބައިމީހުންގެ ފާފަފުއްސެވުމަށް އެދިވަޑައިގެން ދުޢާ ކޮށްދެއްވުމަށް އެދި ދެންނެވުމަށް ޓަކައި، رَسُولُ اللهِ  ގެ އަރިއަހަށް ތިޔަބައިމީހުން އަންނާށެވެ! މި ފަދައިން އެ މުނާފިޤުންގެ ގާތުގައި ބުނެވިއްޖެ ނަމަ، މަލާމާތުގެ ގޮތުން އެބައިމީހުންގެ ބޯތައް ހަލުވައިލައި، ކިބުރުވެރިކަމާއި ބޮޑާކަމާ އެކު، އެ ގޮވާލުމަށް ފުރަގަސްދީ މަނާވެގަންނަތަން، އިބަރަސޫލާއަށް ފެނިވަޑައިގަންނަވާނެތެވެ. އެހެނީ، އެބައިމީހުން ދެކޭގޮތުގައި، اللهُ ގެ ޙަޟްރަތުގައި އެބައިމީހުންގެ ފާފަ ފުއްސަވައިދެއްވުމަށް އެދިވަޑައިގެން، رَسُولُ اللهِ  ދުޢާކުރައްވައި، ދަންނަވައިދެއްވާ ވަރަށްވުރެން، އެބައިމީހުންގެ މަޤާމާއި ދަރަޖަ މާ މަތިވެރިއެވެ. އެހެންކަމުން، އެބައިމީހުންނަށް ޓަކައި ދުޢާކޮށްދެއްވުން އެދި ރަސޫލާގެ އަރިހުގައި ދެންނެވުމަކީ، އެބައިމީހުންނަށް ލިބޭ ނިކަމެތިކަމެއް ކަމުގައި ވެސް އެބައިމީހުން ދެކެ އުޅުނެވެ. ވީމާ، އެބައިމީހުންގެ ފާފަ ފުއްސަވައިދެއްވުމަށް އެދިވަޑައިގެން ދުޢާކޮށްދެއްވުން އެދި، އިބަރަސޫލާގެ އަރިހުގައި އެބައިމީހުންނެއް ނުދަންނަވާނެތެވެ.",""],["(6) އޭ ރަސޫލާއެވެ! މުނާފިޤުންގެ ފާފަ ފުއްސަވައިދެއްވުމަށް އެދިވަޑައިގެން، އިބަ ރަސޫލާ ދުޢާކުރެއްވިއަސް ނުވަތަ ނުކުރެއްވިއަސް، މި ދެ ގޮތުންކުރެ ކޮންމެ ގޮތެއް ވެސް، އެބައިމީހުންގެ މައްޗަށް ހަމަހަމަވެގެން ވެއެވެ. އެހެނީ، މުނާފިޤުކަންމަތީ އެބައިމީހުން ދެމިތިބިހައި ހިނދަކު، އިބަ ރަސޫލާގެ ދުޢާފުޅުން އެބައިމީހުންނަށް ކުރާނޭ، ހަމަ އެއްވެސް މަންފާއެއް ނޯންނާނެތެވެ. އަދި، اللهُ ، އެބައިމީހުންގެ ފާފަ، ހަމަހިލާ ނުފުއްސަވާނެތެވެ. އަދި ހަމަކަށަވަރުން، اللهُ އަށް ކިޔަމަންތެރިކަން އަދާކުރުމުގެ ދާއިރާއިން ނުކުމެ، އުރެދުންތަކަށް އަރައިގަންނަ ފާސިޤުންނަށް، އެ إِلٰهُ ތެދުމަގު ނުދައްކަވާނެތެވެ. އިސްވެދިޔަ ދެ އާޔަތް ބާވައިލެއްވުނު ސަބަބު: ދަންނާށެވެ! اللهُ އަށް ކިޔަމަންތެރިކަން އަދާކުރުމުގެ ދާއިރާއިން ބޭރުވެ، އުރެދުންތަކަށް އަރައިގަތުމުގައި، އެންމެ ކުރިއަރައި ތިބި ބަޔަކީ މުނާފިޤުންނެވެ. ވުމާއެކު، މި ސޫރަތުގެ ކުރީކޮޅުގެ އާޔަތްތައް ބާވައިލައްވައި، މުނާފިޤުންގެ ސިފަތައް ބަޔާންކުރައްވައި އެބައިމީހުން ފަޟީޙަތްކުރެއްވުމުން، މުއުމިނުންގެ ތެރޭގައިތިބި އެ މުނާފިޤުންގެ ގާތްތިމާގެ ބައެއް މީހުން އެބައިމީހުންނަށް ބުންޏެވެ. ތިޔަބައިމީހުންގެ ފާފަތައް ފުއްސަވައިދެއްވުމަށް އެދިވަޑައިގެން ދުޢާ ކޮށްދެއްވާތޯ އެދި ދެންނެވުމަށް ޓަކައި، رَسُولُ اللهِ ގެ އަރިއަހަށް ނިކަން ދަމާހިނގާށެވެ! މި ފަދައިން އެ މުނާފިޤުންގެ ގާތުގައި ބުނެވުމުން، މަލާމާތުގެ ގޮތުން އެބައިމީހުންގެ ބޯތައް ހަލުވައިލައި، ކިބުރުވެރިކަމާއި ބޮޑާކަމާ އެކު، އެ ހުށަހެޅުމަށް ފުރަގަސްދީ މަނާވެގަތެވެ. ދެން، އެ ކަމާ ގުޅޭ ގޮތުން އިސްވެދިޔަ ދެ އާޔަތް ބާވައިލެއްވުނެވެ.[82]","[82]- صَفْوَةُ التَّفَاسِيرِ لِلشَّيْخِ مُحمَّدِ عَلِي الصَّابُونِي"],["(7) މަދީނާގެ ބައެއް މީހުންގެ ގާތުގައި މުނާފިޤުން ބުނެތެވެ. اللهُ ގެ ރަސޫލާގެ އަރިހުގައި ތިއްބެވި ފަޤީރު މުހާޖިރުން، އެ ރަސޫލާއާ ވަކިވެ ދުރުވެވަޑައިގެންފުމަށް ދާނދެން، ތިޔަބައިމީހުން އެ މުހާޖިރުންނަށް ޚަރަދުނުކުރާށެވެ! މި ފަދައިން އެބައިމީހުން ބުނާއިރު، އުޑުތަކާއި ބިމުގެ އެންމެހައި ޚަޒާނާތައް މިލްކުވެގެން ވަނީ، اللهُ އަށެވެ. ނަމަވެސް، އެ ޚަޒާނާތައް މިލްކުވެގެން ވަނީ، اللهُ އަށް ކަމާއި، ކީރިތި ރަސޫލާގެ އަރިހުގައި ތިއްބެވި ފަޤީރު މުހާޖިރުންނަށް ވެސް ރިޒްޤުދެއްވަނީ، ހަމަ، އެ إِلٰهُ ކަން، އެ މުނާފިޤުންނަކަށް އެއްގޮތަކަށް ވެސް ނުވިސްނެއެވެ. އޭގެ އިތުރަށް، އެ މުނާފިޤުން ހީކުރަނީ، އެއްވެސް ތަނަވަސްކަމެއް، މުއުމިނުންނަށް، اللهُ  ނުދެއްވާނޭ ކަމުގައެވެ.",""],["(8) މުނާފިޤުން ބުނެތެވެ. “ހަމަކަށަވަރުން، ހަނގުރާމައިން ނިމިގެން އަހުރެމެން އެނބުރި މަދީނާއަށް ހިނގައްޖެ ނަމަ، ހަމަކަށަވަރުން ވެސް، އެންމެ ޢިއްޒަތްތެރި މީހާގެ ފަރާތުން، އެންމެ ދެރަ ނިކަމެތި މީހާ މަދީނާއިން ބޭރުކުރާނޭކަމީ ކަށަވަރު ކަމެކެވެ.] މި ވާހަކަތައް ދެއްކީ، މުނާފިޤުންގެ ސަރުދާރު، عَبْدُ اللهِ بِنْ أُبَيُّ بِنْ سَلُولއެވެ. އެހެނީ، އޭނާގެ ނަޒަރުގައި ޢިއްޒަތްތެރީންނަކީ، އޭނާއާއި އޭނާގެ ޖަމާޢަތެވެ. އަދި ނިކަމެތީންނަކީ، رَسُولُ اللهِ އާއި، އެ ރަސޫލާގެ އަޞްޙާބުންނެވެ. ފަހެ، އެ ފަދަ ކުށް ހީތައް ކުރާ މީހުންނާއި، އެ ފަދަ ވާހަކަ ދައްކާ ކޮންމެ މީހަކުމެ ދަންނަހުށިކަމެވެ! ޢިއްޒަތްވަންތަކަން ވަނީ، اللهُ އަށެވެ. އަދި، އެ إِلٰهُގެ ރަސޫލާއަށާއި، މުއުމިނުންނަށެވެ. ޙަޤީޤަތުގައި، އެ ނޫން އެހެން ބަޔަކަށް ޢިއްޒަތްތެރިކަމެއް ނުވެއެވެ. އެހެނެއްކަމަކު، މުނާފިޤުންގެ ކިބައިގައިހުރި ޖާހިލުކަމުގެ ބޮޑުކަމުން، އެބައިމީހުންނަކަށް އެއްގޮތަކަށް ވެސް އެ ކަމެއް ނޭނގެއެވެ. އަދި މީސްތަކުންގެ ތެރެއިން ގިނަ މީހުންނަކަށް ވެސް އެ ކަމެއް ނުވިސްނޭ މެއެވެ. އިސްވެ ދިޔަ ދެ އާޔަތް ބާވައިލެއްވުނު ސަބަބު: زَيْدُ بْنِ أَرْقَم  ވިދާޅުވިއެވެ. “އަހުރެންގެ ބައްޕަ ފަރާތުގެ ބޮޑުބޭބެއަކާއެކު، رَسُولُ الله ގެ އަރިހުގައި އަހުރެމެން ހަނގުރާމައަކަށް ނުކުތީމެވެ. ފަހެ، ދަތުރުމަތީގައި عَبْدُ اللهِ بْنِ أُبَيِّ بْنِ سَلُول އޭނާގެ އެކުވެރީންނަށް ބުންޏެވެ. اللهُ ގެ ރަސޫލާގެ އަރިހުގައި ތިއްބެވި، ފަޤީރު މުހާޖިރުން، އެ ރަސޫލާއާ ވަކިވެ ދުރުވެވަޑައިގެންފުމަށް ދާނދެން، ތިޔަބައިމީހުން އެ މުހާޖިރުންނަށް ޚަރަދުނުކުރާށެވެ! އަދި ހަމަކަށަވަރުން، ތިމަންމެން އެނބުރި މަދީނާއަށް ހިނގައްޖެ ނަމަ، ހަމަކަށަވަރުން އެންމެ ޢިއްޒަތްތެރި މީހާގެ ފަރާތުން، އެންމެ ދެރަ ނިކަމެތި މީހާ، މަދީނާއިން ބޭރުކުރާނޭކަމީ ކަށަވަރު ކަމެކެވެ.] މި ފަދައިން عَبْدُ اللهِ بْنِ أُبَيِّ بْنِ سَلُول ބުނުމުން، އޭނާ އެ ދެއްކި ވާހަކަތަކުގެ ޚަބަރު އަހުރެންގެ ބޮޑުބޭބެއަށް އަހުރެން ދިނީމެވެ. ދެން، رَسُولُ اللهِ ގެ އަރިހުގައި، އަހުރެންގެ ބޮޑުބޭބެ އެ ވާހަކަތައް ދެންނެވިއެވެ. ދެން، رَسُولُ اللهِ ގެ އަރިހަށް އަހުރެން ގެންދަވައި އަހުރެންނާ ސުވާލުކުރެއްވުމުން، އެބައިމީހުން ދެއްކި ހުރިހައި ވާހަކައެއް، ކީރިތި ރަސޫލާގެ އަރިހުގައި އަހުރެން ދެންނެވީމެވެ. އެއަށްފަހު، އެ މުނާފިޤުން ގެންނަވައި އެބައިމީހުންނާ ސުވާލުކުރެއްވުމުން، އެ ފަދަ އެއްވެސް ވާހަކައެއް ނުދައްކާ ކަމުގައި ބުނެ، ކީރިތި ރަސޫލާގެ އަރިހުގައި عَبْدُ اللهِ بِنْ أُبَيُّ بِنْ سَلُولއާއި އޭނޭގެ އެކުވެރީން ހުވާކުޅައެވެ. އެ ކަމާމެދު އަހުރެންގެ ޤަބީލާގެ މީހުން އަހުރެންނަށް ފާޑުކިއުމުގެ ގޮތުން ބުންޏެވެ. “ރަސޫލާގެ އަރިހުގައި ތިބާ އެ ވާހަކަ ދެންނެވީ ކޮން ބޭނުންފުޅަކުތޯއެވެ؟ ] زَيْدُ ވިދާޅުވިއެވެ. ޤަބީލާގެ މީހުން އެ ފަދައިން ބުނުމުން، އެ ކަމާމެދު އަހުރެންގެ ހިތް ނުތަނަވަސްވެ، ހިތާމައިން ފުރިގެންވާ ޙާލު، ނިދާން އޮށޯވެ އޮތްވައި، رَسُولُ اللهِ  އަހުރެން ބަލައިފޮނުއްވިއެވެ. އެ ވަގުތު، ރަސޫލާގެ އަރިހަށް އަހުރެން ދިއުމުން ޙަދީޘުކުރެއްވިއެވެ. “ތިބާގެ ބަސްފުޅު ތެދުކުރައްވައި، اللهُ  ވަޙީ ބާވައިލައްވައިފިއެވެ.][83]","[83]- سُنَنُ الْإمَامِ الْحافِظِ أبي عِيسَى التِّرْمِذِي وَقَالَ أبُو عِيْسَى هَذَا حَدِيْثٌ حَسَنٌ صَحِيحٌ وَصَحَّحَهُ الشَّيْخُ الْألْبَانِي"],["(9) ދަންނާށެވެ! އެ ބަޔަކަށް ދެއްވުނު މުދަލާއި ދަރީންގެ ސަބަބުން، اللهُ  ހަނދުމަކުރުމާއި، ޛިކްރުކުރުމާއި، ޤުރްއާންކިޔެވުމާއި، އިސްލާމް ދީނުގެ ފަރްޟުތައް އަދާކުރުމާއި، މި ކަންކަމުން ޣާފިލުވި މީހުން ފަދައިން ނުވުމަށް، މުއުމިނުންނަށް އަމުރުކުރައްވައި، اللهُ  ވަޙީކުރެއްވިއެވެ. “އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ މުދާލާއި، ދަރީންގެ ސަބަބުން، اللهُ  ހަނދުމަކުރުމުން ތިޔަބައިމީހުން ޣާފިލުކޮށް ދުރުކުރިޔަ ނުދޭހުށިކަމެވެ! އަދި ދުނިޔޭގެ ޒީނަތްތެރިކަމާއި ހެއްލުންތެރިކަމުގެ ދަޅައިގައި ޖެހި، ދީނުގެ ކަންކަމަށް ޣާފިލުވެއްޖެ މީހާއާމެދު ދަންނާށެވެ! ފަހެ، ގެއްލިހަލާކުވެ ބަރުބާދުވެގެންވާ މީހުންނީ ހަމަ އެބައިމީހުންނެވެ.]",""],["(10) އަދި ތިޔަބައިމީހުންގެ ތެރެއިން މީހަކަށް މަރުގެ ޢަލާމާތްތައް ފެނި، މަރަށް ޙާޟިރުވުމުގެ ކުރީގައި، ތިޔަބައިމީހުންނަށް ތިމަން إِلٰهُ ދެއްވި މުދަލުން ފަރްޟު ޒަކާތް އަދާކޮށް، ތިޔަބައިމީހުން ދޭންޖެހޭ ކައްފާރާދީ، ކުރާންޖެހޭ ވާޖިބު ޚަރަދުތައްކޮށް، ނަފަޤާތްދީ، ހެޔޮ ކަންތައްތަކަށް ޚަރަދުކޮށް، ޞަދަޤާތްދީ، މި ފަދަ ކަންކަމަށް، ތިމަން إِلٰهُގެ މަގުގައި ހޭދަކުރާށެވެ![84] ބައެއް ޢިލްމުވެރީން ވިދާޅުވާގޮތުގައި، މިއީ ފަރްޟު ޒަކާތުގެ ވާހަކައެވެ. ވީމާ، ކޮންމެ މުސްލިމަކުމެ، އެ މީހަކަށް މަރުގެ ޢަލާމާތްތައް ފެނުމުގެ ކުރީން، އެ މީހަކަށް، اللهُ  ދެއްވި މުދަލުން ނެރޭންޖެހޭ ފަރްޟު ޒަކާތް، ޝަރްޢީ ހަމަތަކުގެ މަތީން ނެރެ، އެ މީހެއްގެ ނަފްސާއި މުދައު ޠާހިރުކުރާހުށިކަމެވެ! އެއީ، ފަރްޟު ޒަކާތްނުދީ އުޅެނިކޮށް މަރުގެ ޢަލާމާތްތައް ފެނުމުން، މި ފަދައިން އޭނާއަށް ބުނާން ޖެހިދާނޭ ކަމަށް ޓަކައެވެ.[85] “ އޭ އަޅުގެ ވެރި إِلٰهއެވެ! ކައިރި މުއްދަތަކަށް، މި އަޅާގެ މަރު ފަސްކުރައްވައި، އިބަ إِلٰهُ، މި އަޅާއަށް ކުޑަ މުހްލަތެއް ދެއްވާނޭ ނަމަ، ކޮންފަދަތޯއެވެ! ފަހެ އޭރުން، ތިމަން އަޅާއަށް، އިބަ إِلٰهُ ދެއްވި މުދަލުން ފަރްޟު ޒަކާތް އަދާކޮށް، އިބަ إِلٰهُގެ މަގުގައި ހެޔޮ ކަންތައްތަކަށް ހޭދަކުރާ ޞާލިޙު އަޅުތަކުންގެ ތެރެއިން، ތިމަން އަޅާ ވާހުށީމެވެ.]","[84]- تَفْسِيرُ تَيْسِيرِ الْكَرِيمِ الرَّحْمنِ لِلْإمَامِ عَبْدِ الرَّحْمنِ السَّعْدِي\n[85]- زُبْدَةُ التَّفْسِيرِ لِلدُّكْتُورِ مُحمَّد بنِ سُلَيْمَان الْأشْقَر"],["(11) އަދި އެއްވެސް ނަފްސެއްގެ ޢުމުރު ހަމަވެ އަޖަލު އައިސް ޖެހުމުން، اللهُ  އެ ނަފްސެއްގެ މަރުގެންނެވުން ފަސްނުކުރައްވާނެތެވެ. އަދި، اللهُ އީ، ތިޔަބައިމީހުން ދައްކާވާހަކަތަކާއި، ކުރާޢަމަލުތައް، މޮޅަށް ދެނެވޮޑިގެންވާ إِلٰهއެވެ. ދަންނާށެވެ! ތިޔަބައިމީހުންކުރާ އެއްވެސް ކަމެއް އަދި ޢަމަލެއް ވިއަސް، އެ إِلٰهއަށް ވަންހަނާވެ ފޮރުވިގެނެއް ނުވެއެވެ. އެހެންކަމުން، ދުނިޔޭގައި ތިޔަބައިމީހުން ކުޅަނަމަކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ، ޤިޔާމަތް ޤާއިމުވާ ދުވަހުން ތިޔަބައިމީހުންނަށް، އެ إِلٰهُ ދެއްވާނެތެވެ.",""],["سُورَةُ التَّغَابُنِއަކީ މަދަނީ ސޫރަތެކެވެ. އަދި މި ސޫރަތަކީ، މުސައްބަޙާތުގެ ސޫރަތްތަކުގެ ތެރެއިން ސޫރަތެއް ވެސް މެއެވެ. މުސައްބަޙާތުގެ ސޫރަތްތަކަކީ، “سُبْحَانَ] “سَبَّحَ] “يُسَبِّحُ] “سَبِّحْ] މި ހަތަރު ލަފްޒުންކުރެ ލަފްޒަކުން ފެށޭ ކޮންމެ ސޫރަތެކެވެ. ވުމާއެކު، ކީރިތި ޤުރްއާނުގައި ވަނީ މުސައްބަޙާތުގެ ހަތް ސޫރަތެވެ. މި ސޫރަތުގައި ވަނީ (18) އަށާރަ އާޔަތެވެ. ‏އެއީ، (2) ދެ رُكُوعއެވެ. މި ސޫރަތަކީ، ކީރިތި ޤުރްއާނުގެ (64) ފަސްދޮޅަސް ހަތަރު ވަނަ ސޫރަތެވެ. މި ސޫރަތް ބާވައިލެއްވުނީ سُورَةُ التَّحْرِيمއަށް ފަހުގައެވެ. އަދި މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، اللهُ ގެ ރިވެތި އިސްމުފުޅުތަކުގެ ތެރެއިން، لَفْظُ الْجَلَالَة، اللهُ މި އިސްމުފުޅާއި، اَلْعَزِيزُ މި އިސްމުފުޅާއި، اَلْحَكِيمُ މި އިސްމުފުޅު، މި ސޫރަތުގައި އައިސްފައި ވެއެވެ. މި ސޫރަތަށް سُوْرَةُ التَّغَابُنِ މި ނަން ކިއުނީ، މުއުމިނުން، ހެޔޮ ޢަމަލުކުރުން އިތުރު ނުކުރުމުގެ ސަބަބުން އެބައިމީހުންނަށް ލިބެންވާ ޘަވާބު އުނިވެ، ކާފިރުން، އީމާންކަމަށް ފުރަގަސްދިނުމުގެ ސަބަބުން އެބައިމީހުންނަށް އެއްވެސް ޘަވާބެއް ނުލިބި، ޤިޔާމަތް ދުވަހުން، އެ ދެބައިމީހުން ވެސް ގެއްލުން އުފުލާނޭ ވާހަކަ މި ސޫރަތުގައި ބަޔާންކުރައްވައިފައި ވާތީއެވެ. އަދި، يَوْمُ التَّغَابُنِގެ ނަމުން ވެސް ޤިޔާމަތް ދުވަހަށް ނަންދެވިފައި ވެއެވެ. يَوْمُ التَّغَابُنِގެ މާނައަކީ: ގެއްލުންތެރިކަން “އުފުލާ ދުވަސް] މިއެވެ.‎‏[86] الله  މި ސޫރަތް ފައްޓަވައިފައިވަނީ، ޘަނާއާއި ތަޢުރީފުގެ ލަފްޒެއްކަމުގައިވާ “يُسَبِّحُ] މި ލަފްޒުންނެވެ. ވުމާއެކު، އުޑުތަކާއި ބިމާ އަދި އެ ދެމެދުގައި ވާހައި ތަކެތި، اللهُ ގެ ހުސްޠާހިރުވަންތަކަން ބަޔާންކޮށް، އެ إِلٰهއަށް ތަސްބީޙަދަންނަވާ ކަން، މި ސޫރަތުގެ ކުރީކޮޅުގައި، އެ إِلٰه އަންގަވައިފައި ވެއެވެ. އަދި، اللهُ އީ، އަމިއްލަ ޛާތުފުޅައިގެން ފުދިވޮޑިގެންވާ، ގަދަކީރިތިވަންތަ، ކަށަކުޅަދުންވަންތަ، إِلٰهُ ކަމާއި ކައުނުގައިވާ ހުރިހައި ތަކެތި އުފައްދަވައި ޚަލްޤުކުރެއްވީ، އެ إِلٰهُ ކަމާއި، އެ ހުރިހައި ތަކެތީގެ މިލްކުވެރިކަން ޚާއްޞަވެގެން ވަނީ، އެ إِلٰهއަށް ކަމާއި، އެންމެހައި ޚަލްޤުތަކުން، އެ إِلٰهއަށް ބޭނުންވެގެންވާ ކަމުގެ، ވާހަކަ ވެސް، މި ސޫރަތުގެ ކުރީކޮޅުގައި، އެ إِلٰهُ ބަޔާންކުރައްވައިފައި ވެއެވެ. ދެން އެއަށްފަހު، މި ސޫރަތުގައި ބަޔާންކުރައްވައިފައި ވަނީ، اللهُ ގެ ނިޢުމަތްތަކަށް ޝުކްރުވެރިވެ، އެ إِلٰهُގެ އެއްކައުވަންތަކަން ޤަބޫލުކުރާ މުއުމިނުންގެ ވާހަކައާއި، އެ إِلٰهُގެ ނިޢުމަތްތަކަށް ކާފިރުވެ، އެ إِلٰهُގެ އެއްކައުވަންތަކަން ޤަބޫލުނުކުރާ ކާފިރުންގެ ވާހަކައެވެ. އަދި، اللهُ  ފޮނުއްވި ރަސޫލުން ގެންނެވި ދަޢުވަތު ދޮގުކޮށް އިންކާރުކުރުމުގެ ސަބަބުން، ހަލާކުކުރައްވައި ނެތިކުރެއްވި ބައެއް ޤައުމުތަކުގެ މީހުންގެ ވާހަކައެވެ. އަދި ޚަލްޤުތަކުން މަޙްޝަރުކުރެއްވޭނޭ ވާހަކަ ދޮގުކުރާ ބަޔަކު ދޮގުކުރި ކަމުގައި ވިއަސް، އެ ކަމަކީ ހިނގާނޭ ކަމެއްކަން، މި ސޫރަތުގައި، اللهُ  ކަށަވަރުކޮށް ދެއްވައިފައި ވެއެވެ. މި ސޫރަތް ނިންމަވައިލައްވައިފައި ވަނީ، اللهُ އާއި، އެ إِلٰهُގެ ރަސޫލާގެ އަމުރުފުޅުތަކަށް ކިޔަމަންތެރިވުމާ އެކު، އެ إِلٰهُގެ މަގުގައި ޖާނާއި މާލު ހޭދަކޮށް، ހިޖްރަކޮށް، ޖިހާދުކުރުމުން އެއްކިބާވެނުގަތުމަށް އަންގަވަމުންނެވެ. އަދި، އެ إِلٰهُގެ އަމުރުފުޅުތަކަށް ޢަމަލުކުރުމަށް ހުރަސްއަޅާ އަނބިދަރީންނާމެދު ރައްކައުތެރިވެ ތިބުމާ އެކު، އެބައިމީހުންނަށް ހެޔޮކޮށް ހިތުމަށް އަމުރުކުރައްވައި، اللهُ  މުއުމިނުންނަށް ވަޞިއްޔަތް ކުރައްވަމުންނެވެ.[87]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤުދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑުތަކާއި ބިމުގައިވާ އެންމެހައި ތަކެތި، اللهُ ގެ ހުސް ޠާހިރުވަންތަކަން ބަޔާންކޮށް، اللهُ އަށް ތަސްބީޙަ ކިޔަތެވެ. އުޑުތަކާއި ބިމުގެ ވެރިކަން މިލްކުވެގެން ވަނީ، އެ إِلٰهއަށެވެ. އެހެންކަމުން، ކައުނުގެ އެންމެހައި ކަންތައްތައް، އެ إِلٰهُ އިރާދަކުރެއްވި ގޮތަކަށް މިންވަރުކުރައްވައި، ތަދްބީރުކުރައްވައި، ހިންގަވަތެވެ. އަދި އާޚިރަތުގެ ހުރިހައި ކަމެއް ވެސް، އެ إِلٰهُ އިރާދަކުރެއްވި ގޮތަކަށް ހިންގަވަތެވެ. އަދި މީހަކަށް ތަނެއްގެ ވެރިކަން ދެއްވުމަށް، އެ إِلٰهُ އިރާދަކުރައްވައިފި ނަމަ، އެ މީހަކަށް އެ ތަނެއްގެ ވެރިކަން ދެއްވަތެވެ. އަދި ހަމަ އެހެންމެ، އެ إِلٰهُ އިރާދަކުރެއްވި މީހެއްގެ ކިބައިން ވެރިކަން ނިގުޅުއްވަތެވެ. އަދި އުޑުތަކާއި ބިމާ އަދި އެ ދެމެދުގައި، އެ إِلٰهُ އުފައްދަވާ ތަކެއްޗާއި މިންވަރުކުރައްވާ ކަންތައްތަކުގެ ފުރިހަމަކަމުން، އެ إِلٰهއަށް ޙަމްދުތަޢުރީފާއި ޘަނާ ޙައްޤުވެގެން ވެއެވެ. އަދި، އެ إِلٰهއީ، ކޮންމެ ކަމެއްގެ މައްޗަށް ކަށަކުޅަދުންވަންތަ إِلٰهއެވެ. އެހެންކަމުން، އެ إِلٰهُ ކުރައްވާ ކަމެއް ވިޔަނުދީ މަނާކޮށް ހުއްޓުވުމުގެ ކުޅަދާނަކަން ލިބިފައިވާ، ހަމަ އެއްވެސް ފަރާތެއް ނުވެއެވެ.","[86]- مَوْقِعُ الْمُصْحَفِ الْإلِكْتْرُونِي التَّعْرِيفُ بِالسُّوَر\n[87]- صَفْوَةُ التَّفَاسِيرِ لِلشَّيْخِ مُحمَّدِ عَلِي الصَّابُونِي"],["(2) އޭ މީސްތަކުންނޭވެ! އެ إِلٰهއީ، ނެތުމުގެ ތެރެއިން ތިޔަބައިމީހުން އުފައްދަވައި ޚަލްޤުކުރެއްވި إِلٰهއެވެ. ނަމަވެސް، ތިޔަބައިމީހުންގެ ތެރޭގައި ކާފިރުންނާއި މުއުމިނުން ވެއެވެ. ފަހެ، ތިޔަބައިމީހުންގެ ތެރެއިން، އެ إِلٰهُގެ އުލޫހިއްޔަވަންތަކަމަށް އިންކާރުކޮށް ދެކޮޅުހަދާ ކާފިރުން ދާހުށީ ނަރަކައަށެވެ. އަދި ތިޔަބައިމީހުންގެ ތެރެއިން، އެ إِلٰهއަށް އީމާންވެ، އެ إِلٰهُގެ އުލޫހިއްޔަވަންތަކަމަށް ހެކިވެ، އެ إِلٰهُގެ ޝަރީޢަތަށް ޢަމަލުކުރާ މުއުމިނުން ދާހުށީ ސުވަރުގެއަށެވެ. އަދި ކައުނުގައި ހިނގާ ހުރިހައި ކަމެއްމެ ހިނގަނީ، އެ إِلٰهُގެ އިރާދަފުޅާއި މިންވަރުފުޅުގައިވާ ގޮތުގެ މަތީންނެވެ. އެ ކަމަށް އިޝާރާތްކުރައްވައި، އެ إِلٰهُ ވަޙީކުރެއްވިއެވެ. (وَمَا تَشَاؤُوْنَ إِلاَّ أنْ يَشَاءَ اللهُ رَبُّ الْعَالَمِيْنَ)[88] މާނައީ: “ ޢާލަމްތަކުގެ ވެރި، الله  އިރާދަކުރެއްވުމުން މެނުވީ، ތިޔަބައިމީހުންނަކަށް އެއްވެސް ކަމަކަށް ނޭދެވޭނެތެވެ.] ދަންނާށެވެ! اللهُ އީ، ތިޔަބައިމީހުންކުރާ ޢަމަލުތަކަށް މޮޅަށް ބައްލަވާވޮޑިގެންވާ إِلٰهއެވެ. އަދި ތިޔަބައިމީހުންކުރާ އެއްވެސް ކަމެއް، އެ إِلٰهއަށް ފޮރުވި ވަންހަނާވެގެނެއް ނުވެއެވެ. އެހެންކަމުން، اللهُ އަށް އީމާންވެ ހެޔޮ ޢަމަލުކޮށް، އެ إِلٰهُ ރުހިވޮޑިގަންނަވާ ގޮތަށް އުޅުނު ކޮންމެ މީހަކަށްމެ، ގިނަގުނަ ދަރުމައާއި ޘަވާބު، އެ إِلٰهُ ދެއްވާނެތެވެ. އަދި، އެ إِلٰهއަށް އުރެދި ކާފިރުވި ކޮންމެ މީހަކަށްމެ، އެ إِلٰهُ ނުހަނު ގަދަފަދަ ޢަޛާބުދެއްވާނޭމެއެވެ. ދަންނާށެވެ! اللهُ  އިންސީންނާއި ޖިންނީން އުފެއްދެވީ ވަރަށް ވެސް މަތިވެރި މަޤްޞަދަކަށް ޓަކައެވެ. އެއީ، ހަމައެކަނި، އެ إِلٰهއަށް އަޅުކަން ކުޅައުމަށެވެ. އަދި ޚަލްޤުތަކުންނަށް ބޭނުންވާހައި ތަކެތި އުފައްދަވައި އެ ތަކެތި ދުނިޔޭގައި ލެއްވީ، އެ إِلٰهއެވެ. އެހެންކަމުން، އެންމެހައި ޚަލްޤުތަކުންގެ މައްޗަށް ވާޖިބުވެގެން ވަނީ، އެ إِلٰهُ ދެއްވި ވިޔަނުކުރެވޭހައި ގިނަ ނިޢުމަތްތަކަށް ޝުކްރުވެރިވުމުގެ ގޮތުން، އެ إِلٰهއަށް އީމާންވެ، އެހެން އެއްވެސް ފަރާތަކަށް އަޅުކަންނުކޮށް، ހަމައެކަނި އެ إِلٰهއަށް އަޅުކަންކުޅައުމެވެ އަދި ތިޔަބައިމީހުންގެ އަމިއްލަ ނަފްސުތަކާއި ދުނިޔޭގެ ކަންކޮޅުތަކުގައިވާ ކައުނީ ދަލީލުތަކާމެދު ވިސްނައި ފިކުރުކޮށްފި ކޮންމެ މީހަކަށްމެ އެނގި ކަށަވަރު ވާނީ، އަޅުކަންކުރުން ޙައްޤުވެގެންވަނީ، ހަމައެކަނި، اللهُ އަށް ކަމެވެ. ނަމަވެސް، މީސްތަކުންގެ ތެރެއިން ގިނަމީހުން އެ ކަންކަމާމެދު ވިސްނައި ފިކުރެއް ނުކުރެތެވެ. އެހެންކަމުން، މީސްތަކުންގެ ތެރެއިން ގިނަ މީހުންނަކީ، އެބައިމީހުން އުފެއްދެވިފައިވާ މަތިވެރި މަޤްޞަދާ ޚިލާފަށް، اللهُ އަށް އުރެދި ނުކިޔަމަންތެރިވެ، ކާފިރުކަން އިޚްތިޔާރުކޮށް، ކާފިރުކަންމަތީ ދެމިތިބޭ މީހުންނެވެ. ވީމާ، އެ ފަދަ މީހުންދެކެ، އެ إِلٰهُ ކޯފާވެވޮޑިގަންނަވައި، ނަރަކައިގެ ގަދަފަދަ ޢަޛާބު އެބައިމީހުންނަށް، އެ إِلٰهُ ދެއްވާނެތެވެ. އަދި މީސްތަކުންގެ ތެރެއިން މަދު ބަޔަކު، އެބައިމީހުން އުފެއްދެވިފައިވާ މަތިވެރި މަޤްޞަދާ އެއްގޮތަށް، اللهُ އަށް ކިޔަމަންތެރިވެ، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އީމާންކަން އިޚްތިޔާރުކޮށް، ހިތުގެ އަޑީން އީމާންވެއެވެ. އެ ފަދަ މީހުންދެކެ، އެ إِلٰهُ ރުހިވޮޑިގަންނަވައި، ގިނަގުނަ ދަރުމައާއި ޘަވާބު، އެބައިމީހުންނަށް، އެ إِلٰهُ ދެއްވާނެތެވެ.","[88]- سُورَةُ التَّكْوِير: 29"],["(3) ޙައްޤުގޮތުގައި، އުޑުތަކާއި ބިން، އެ إِلٰهُ ހެއްދެވީ ނުހަނު މަތިވެރި ޙިކްމަތަކަށް ޓަކައެވެ. އެހެންކަމުން، އުޑުތަކާއި ބިން އުފެއްދެވުމުގައި ދީނީ މަންފާތަކާއި ދުނިޔަވީ މަންފާތައް އެކުލެވިގެން ވެއެވެ. އަދި، އެ إِلٰهއީ، ތިޔަބައިމީހުން ސިފަކުރައްވައި، ސޫރަކުރައްވައި، ރިވެތި ފުރިހަމަ ސިފައާއި ސޫރައިގައި، އިސްކޮޅާއި ރޫފައާ ގުޅޭގޮތަށް، އުފެއްދެވި إِلٰهއެވެ. އަދި އާދަމުގެ ދަރީން އުފައްދަވައިފައި ވަނީ އެހެން ހުރިހައި މަޚްލޫޤުންނަށްވުރެން ރިވެތި ފުރިހަމަ ސޫރައެއްގައެވެ. އަދި އާދަމުގެ ދަރީންނަށް، އެ إِلٰهُ ދެއްވައިފައިވާ ބާރާއި، ކުޅަދާނަކަމާއި، ބުއްދީގެ ތަނަވަސްކަމާއި، އެބައިމީހުންގެ ހަށިތަކުގައި ފުރާނަލައްވައިފައިވާ ގޮތާއި، މި ކަންކަމަކީ އެއްވެސް އާދަމުގެ ދަރިއަކަށް ވަންހަނާވެގެން ވާނޭ ކަންކަމެއް ނޫނެވެ. އަދި ތަނބަކާ ނުލައި، އުޑުތައް އުފުއްލަވައި، ދިރިއުޅުމަށް ފަސޭހަ ތަނެއްގެ ގޮތުގައި، ބިންލައްވައި، އެހައިމެ ފުރިހަމަ ގޮތެއްގައި އާދަމުގެ ދަރީން އުފައްދަވައި، ޚަލްޤުކުރެއްވިއެވެ. ވީމާ، ވުޖޫދުގައި ވާހައި ތަކެއްޗަކާއި ކަމެއް ޚަލްޤުކުރައްވާ، ޚާލިޤުވަންތަ اللهُ ގެ ކަށަކުޅަދުންވަންތަކަމާއި، ޙިކްމަތްވަންތަކަމުގެ ބޮޑުކަމާއި، އެ إِلٰهُގެ މަތިވެރިވަންތަކަމާއި، އެންމެހައި ފުރިހަމަ ސިފަފުޅުތަކާއި އިސްމުފުޅުތައް، އެ إِلٰهއަށް މިލްކުވެވޮޑިގެންވާ ކަމުގެ މައްޗަށް، އެ ތަކެތީންނާއި އެ ކަންކަމުން ދަލީލުލިބެއެވެ. އެހެންކަމުން، اللهُ  ޚަލްޤުކުރައްވާ ތަކެއްޗާ އަދި، އެ إِلٰهُ މިންވަރުކުރައްވާ ކަންކަމާމެދު ވިސްނައި ފިކުރުކުރާ ކޮންމެ މީހަކަށްމެ، އެ إِلٰهُގެ ކަށަކުޅަދުންވަންތަކަމާއި، ޙިކްމަތްވަންތަކަމުގެ ބޮޑު ކަން، ރަނގަޅަށް އެނގި ކަށަވަރުވާނެތެވެ. އެ ކަމަށް އިޝާރާތްކުރައްވައި، اللهُ  ވަޙީކުރެއްވިއެވެ. (وَفِي الأَرْضِ آيَاتٌ لِلْمُوقِنِينَ * وَفِي أَنفُسِكُمْ أَفَلا تُبْصِرُونَ)[89] މާނައީ: “ އަދި އީމާންވެ ޔަޤީންކުރާ ބަޔަކަށް ޓަކައި، الله ގެ ކަށަކުޅަދުންވަންތަކަމުގެ މައްޗަށް ދަލީލުކުރާ ހެކިތައް ބިމުގައި ވެއެވެ. އަދި ހަމަ އެހެންމެ، ތިޔަބައިމީހުންގެ އަމިއްލަ ނަފްސުތަކުގައި ވެސް، އެ إِلٰهُގެ ކަށަކުޅަދުންވަންތަކަމުގެ މައްޗަށް ދަލީލުކުރާ ހެކިތައް ވޭމެއެވެ.ފަހެ، ތިޔަބައިމީހުން އެ ކަންކަމާމެދު ބަލައި، ވިސްނައި، ފިކުރުނުކުރަނީ ކީއްވެގެންހެއްޔެވެ؟] ދަންނާށެވެ! ދުނިޔެ ނިމި ޤިޔާމަތް ޤާއިމުވުމުން، އެންމެހައި ޚަލްޤުތަކުން އެނބުރި ރުޖޫޢަވާހުށީ، އެ إِلٰهُގެ ޙަޟްރަތަށެވެ. އޭރުން، އެހުރިހައި ކަމެއްގެ ޙަޤީޤަތް ތިޔަބައިމީހުންނަށް ރަނގަޅަށް އެނގި ޔަޤީންވާނޭކަމީ ކަށަވަރު ކަމެކެވެ.","[89]- سُورَةُ الذَّارِيَاتِ: 20-21"],["(4) އުޑުތަކާއި ބިމާ އަދި އެ ދެމެދުގައި ވާހައި އެއްޗަކާއި، އެ ތަންތާނގައި ހިނގާހައި ކަމެއް، އެ إِلٰهُ މޮޅަށް ދެނެވޮޑިގެން ވެތެވެ. އަދި ތިޔަބައިމީހުން ސިއްރުކުރާހައި ކަމަކާއި ފައުޅުކުރާހައި ކަމެއް ވެސް، އެ إِلٰهُ މޮޅަށް ދެނެވޮޑިގެންވޭ މެއެވެ. އަދި، اللهُ އީ، ހިތްތަކުގައި ފޮރުވިފައި ވާހައި ކަމެއް ވެސް މޮޅަށް ދެނެވޮޑިގެންވާ إِلٰهއެވެ.",""],["(5) އޭ މައްކާގެ މުޝްރިކުންނޭވެ! ތިޔަބައިމީހުންގެ ކުރީގައި ވޭތުވެދިޔަ އުންމަތްތަކުގެ ކާފިރުން ނިމިދިޔަ ގޮތުގެ ޚަބަރު ތިޔަބައިމީހުންނަށް ލިބިފައި ނުވޭހެއްޔެވެ؟ އެއީ، نُوحُ ގެ ޤައުމުގެ ކާފިރުންނާއި، عَادُ ބާގައާއި، ثَمُودُ ބާގައިގެ ކާފިރުންނާ އަދި އެހެނިހެން ޤައުމުތަކުގައި އުޅުނު ކާފިރުންނެވެ. އެހެނީ، ހަމަކަށަވަރުން، اللهُ  ވަނީ، ކީރިތި ޤުރްއާނުގައި އެ ކާފިރުންގެ ޚަބަރުތައް ބާވައިލައްވައި ތިޔަބައިމީހުންނާ ހަމައަށް އެ ޚަބަރުތައް ފޮނުއްވައިފައެވެ. އެ ޚަބަރު ތަކުގައި ވަނީ، އެބައިމީހުންގެ ގާތަށް، اللهُ  ފޮނުއްވި ރަސޫލުން ގޮވައިލެއްވީ، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، ހަމައެކަނި، އެ إِلٰهއަށް އަޅުކަން ކުރުމަށެވެ. އަދި، އެ إِلٰهُ ފިޔަވައި ރައްބުންތަކެއް ކަމުގައި އެބައިމީހުން ބަލައިގެން އުޅުނު، އިލާހުންތައް ދޫކޮށްލުމަށެވެ. އެ ހެންނަމަވެސް، މީސްތަކުންގެ ތެރެއިން ގިނަމީހުން، އެ ގޮވައިލެއްވުމާ ދެކޮޅުހަދައި، އެ ރަސޫލުން ގެންނެވި ރިސާލަތު ދޮގުކުޅައެވެ. އެ ކަމުގެ ނަތީޖާއަކަށްވީ، އެ ރަސޫލުންގެ ރިސާލަތު ދޮގުކުރި އެންމެން ހަލާކުވެ، ނެތިދިއުމެވެ. ވީމާ، އެބައިމީހުން ކޮށްއުޅުނު ނުބައި ކަންތައްތަކުގެ ރަހަ، ދުނިޔެމަތީގައި އެބައިމީހުން ލިބިގަތެވެ. އަދި އާޚިރަތުގައި ނަރަކައިގެ ވޭންދެނިވި ޢަޛާބު، އެބައިމީހުންނަށް ހުއްޓެވެ. އަދި ދަންނާށެވެ! އެ ރަސޫލުންނާއި އެ ރަސޫލުން ގެންނެވި ރިސާލަތު ތެދުކޮށް އީމާންވި މުއުމިނުން، اللهُ  ސަލާމަތްކުރެއްވި ގޮތުގެ ވާހަކަތައް ވެސް، ކީރިތި ޤުރްއާނުގައި، ތިޔަބައިމީހުންނާ ހަމައަށް އައިސްފައި ވެއެވެ.",""],["(6) ދަންނާށެވެ! ކާފިރުން ކޮށްއުޅުނު ނުބައި ކަންތައްތަކުގެ ރަހަ، ދުނިޔެމަތީގައި އެބައިމީހުންނަށް ދެއްކެވުމަށް ފަހު، އާޚިރަތުގައި ނަރަކައިގެ ވޭންދެނިވި ޢަޛާބު، އެބައިމީހުންނަށް ދެއްވާނެތެވެ. ސަބަބަކީ، اللهُ  ޚިޔާރުކުރެއްވި ބަޔަކަށް ރަސޫލުކަން ދެއްވައި، އެ ރަސޫލުންގެ ރަސޫލުކަން ތެދުކޮށް ދެނިވި ހެކިތަކާއި ފައުޅުވެގެންވާ މުޢުޖިޒާތްތަކައިގެން މީސްތަކުންގެ ގާތަށް އެ ރަސޫލުން ވަޑައިގެންނެވުމުން، ވިސްނައި ފިކުރުކުރުމެއް ނެތި، އެ ރަސޫލުން ގެންނެވި ރިސާލަތު ދޮގުކޮށް ކާފިރުވެ، اللهُ ގެ ދީނަށް އެބައިމީހުން ފުރަގަސްދިން ކަމެވެ. އަދި، އެ ރަސޫލުން ފޮނުއްވުމުން، އެބައިމީހުން ބުންޏެވެ. ތިމަންމެންނަށް ތެދުމަގު ބަޔާންކޮށްދެއްވުމަށް ޓަކައި ފޮނުއްވައިފައި ވަނީ ތިމަންމެންފަދަ އާދަމުގެ ދަރީން ހެއްޔެވެ؟ މި ފަދައިން ބުނާ މީހުންނަށް، ދެ ދުނިޔޭގައި ވެސް ޢަޛާބު ހުއްޓެވެ. ވީމާ، އެ ފަދަ ކާފިރުން ދަންނާށެވެ! އެބައިމީހުން ވެސް، اللهُ އަށް އީމާންވެ، އެ إِلٰهއަށް އަޅުކަންކުރި ނަމަ، އެ ކަމުގެ ހުރިހައި ފައިދާއެއް ވެސް ލިބުނީހީ، ހަމަ އެބައިމީހުންނަށެވެ. އެހެނީ ހަމަކަށަވަރުން، اللهُ އީ، އެއްވެސްފަރާތެއްގެ އަޅުކަމަކަށް އަދި އެއްވެސް އެއްޗަކަށް އަދި ކަމަކަށް ވިއަސް ބޭނުންވެވޮޑިގެންނުވާ، އަމިއްލަ ޛާތުފުޅައިގެން ފުދިވޮޑިގެންވާ، އެންމެހައި ޙަމްދުތަޢުރީފާއި ޘަނާ ލިބިވޮޑިގެންވާ إِلٰهއެވެ. އެހެންކަމުން، އެންމެހައި ޚަލްޤުތަކުންމެ، އެބައިމީހުންގެ ދުލުން ބޭރުވާ ބަސްތަކުން، އެ إِلٰهއަށް ޙަމްދުތަޢުރީފާއި ޘަނާ ނުދެންނެވި ކަމުގައި ވިއަސް، އެބައިމީހުންގެ ޙާލުގެދުލުން، އެ إِلٰهއަށް ޙަމްދާއި، ތަޢުރީފާއި، ޘަނާ ދަންނަވަތެވެ.",""],["(7) ކާފިރުވި މީހުން ހީކުރަނީ، އެބައިމީހުންނަކީ މަރުވުމަށް ފަހު އަލުން ދިރުއްވައި މަޙްޝަރުގެ މައިދާނަށް ފޮނުއްވޭނޭ ބަޔަކު ނޫން ކަމުގައެވެ. އަދި ބުނެ އުޅެނީ ވެސް، އެބަމީހުންނަކީ އަލުން ދިރުއްވޭނޭ ބަޔަކު ނޫން ކަމުގައެވެ. އޭ ރަސޫލާއެވެ! އިބަ ރަސޫލާ އެބައިމީހުންނަށް ވިދާޅުވާށެވެ! ހަމަހިލާ ތިޔަބައިމީހުން ތިޔަ ހީކުރާ ގޮތަކަށް، ކަންތައްތަކެއް ނުވާނެއެވެ. ތިމަން ރަސޫލާގެ ވެރި رَبُّ ގަންދެއްވައި ވިދާޅުވަމެވެ. ހަމަކަށަވަރުން، ތިޔަބައިމީހުން އެންމެން މަރުވުމަށް ފަހު އަލުންދިރުއްވައި، ކަށްވަޅުތަކުން ނެރުއްވައި، މަޙްޝަރުގެ މައިދާނަށް ފޮނުއްވައި، އެންމެހައި މީސްތަކުން އެއްތަން ކުރެއްވޭހުއްޓެވެ. އަދި ހަމަކަށަވަރުން، ދުނިޔޭގައި ތިޔަބައިމީހުން ކުޅަ ޢަމަލުތަކުގެ ޚަބަރު ތިޔަބައިމީހުންނަށް ދެއްވައި، اللهُ ، ތިޔަބައިމީހުންގެ މައްޗަށް ޙުއްޖަތް ޤާއިމުކުރައްވާނޭ ކަމީ ކަށަވަރު ކަމެކެވެ. އަދި މީސްތަކުން މަރުވުމަށް ފަހު އަލުން ދިރުއްވައި، މަޙްޝަރުގެ މައިދާނަށް އެބައިމީހުން ފޮނުއްވައި، ދުނިޔޭގައި އެބައިމީހުން ކުޅަ ޢަމަލުތަކަށް، ޖަޒާ ނުވަތަ ސަޒާ ދެއްވުމަކީ، اللهُ އަށް ނުހަނު ލުއިފަސޭހަ ކަމެކެވެ.",""],["(8) އޭ މީސްތަކުންނޭވެ! ކަންތައްހުރީ މަތީގައި ބަޔާންވެދިޔަ ފަދައިން ކަމަށް ވާއިރު، اللهُ އަށާއި، އެ إِلٰهُގެ ރަސޫލާއަށާއި، ތިމަން إِلٰهُ ބާވައިލެއްވި ކީރިތި ޤުރްއާނަށް ތިޔަބައިމީހުން އީމާންވާށެވެ! އެހެނީ ހަމަކަށަވަރުން، އެފޮތަކީ، މަގުފުރެދުމުގެ އަނދިރިކަމުގެ ތެރެއިން ނުކުތުމަށް މީސްތަކުންނަށް މަގުދައްކާ ނޫރެއް ކަން ކަށަވަރެވެ. އަދި ދަންނާށެވެ! اللهُ އީ، ތިޔަބައިމީހުން އެންމެން ކުރާ ހުރިހައި ޢަމަލުތަކެއްގެ ޚަބަރު، މޮޅަށް ދެނެވޮޑިގެންވާ إِلٰهއެވެ.",""],["(9) ދަންނާށެވެ! ޖަޒާއާއި ސަޒާ ދެއްވުމަށް ޓަކައި، އިންސީންނާއި ޖިންނީން މަޙްޝަރުގެ މައިދާނަށް އެއްކުރެއްވި ޖަމާކުރެއްވޭ ޤިޔާމަތް ދުވަހު، ކަންތައްތައް ހިނގާނޭ ގޮތާމެދު، ކޮންމެ މީހަކުމެ ވިސްނައި ފިކުރުކޮށް، އެ ކަންތައްތައް ހަނދުމަކުރާހުށިކަމެވެ! އެހެނީ، ޤިޔާމަތް ޤާއިމުވާ ދުވަހުން، ކޮންމެ މީހަކު ވެސް، އެ މީހަކު ދުނިޔޭގައި ކުޅަނަމަ، ކުޅަހައި ޢަމަލަކާ އެކު ޙާޟިރުކުރެއްވޭނެތެވެ. އަދި ކޮންމެ ރަސޫލަކު ވެސް، އެ ރަސޫލެއްގެ އުންމަތުގެ މީހުންނާ އެކު ޙާޟިރުކުރެއްވޭނެތެވެ. އަދި އަނިޔާ ލިބުނު ކޮންމެ މީހަކު ވެސް، އޭނާއަށް އަނިޔާކުރި މީހާއާ އެކު ޙާޟިރުކުރެއްވޭނެތެވެ. އަދި އިސްވެ ދިޔަހައި ބަޔަކާ، ފަހުން އަންނާނޭހައި ބަޔަކާ، އެ އެންމެތަކުން ވެސް ޙާޟިރުކުރެއްވޭނެތެވެ. ޝައްކެއްނެތެވެ. އެ ދުވަހަކީ، ކާފިރުތަކުންނަށްހުރި ގެއްލުން ފައުޅުވެ އެނގޭނޭ ދުވަހެވެ. އެހެންކަމުން، ޤިޔާމަތް ދުވަހުން، ނަރަކައިގެ އަހްލުވެރީން އެ ތާނގައި އުފުލާ ގެއްލުމަށްވުރެން ބޮޑު ގެއްލުމެއް، ދުވަހަކު ވެސް އެއްވެސް ތަނެއްގައި އެއްވެސް ބަޔަކު ނުއުފުލާނެތެވެ. އަދި ދުނިޔޭގައި އުޅުނުއިރު، ކާފިރުންނަށް ކުރެވިފައި ވާނަމަ ވާ ހެޔޮކަންތައްތަކުގެ ބަދަލުގައި، ޤިޔާމަތް ދުވަހުން އެބައިމީހުން ގެންނާނީ، ނުބައި ކަންތައްތަކެވެ. ވުމާއެކު، ދުނިޔޭގައި އުޅުނުއިރު އެބައިމީހުން ކުރި އެއްވެސް ހެޔޮ ކަމަކުން، އެ ދުވަހުން އެބައިމީހުންނަށް ކުޑަވެސް ފައިދާއެއް ނުކުރާނެތެވެ. އެހެންކަމުން، އެ ކާފިރުން ކުރި ހެޔޮ ޢަމަލުތަކަށް ލިބެންވާ ޘަވާބުގެ ބަދަލުގައި، އެބައިމީހުން އެ ދުވަހުން ލިބިގަންނާނީ ޢަޛާބެވެ. ފަހެ، ޙަޤީޤަތުގައި ވެސް ގެއްލުން އުފުލާނޭ ބަޔަކީ، ހަމަ ކާފިރުންނެވެ. އެހެންކަމުން، އެބައިމީހުންނަކީ ސުވަރުގެއިން ލިބެންވާ ޖާގައާއި ނިޢުމަތްތައް ގެއްލި، ސުވަރުގޭގެ އަހްލުވެރީންގެ ތެރޭގައި ހިމެނޭ އެބައިމީހުންގެ ގާތް ތިމާގެ މީހުންނާއި ރަޙްމަތްތެރީންނާ ވަކިވެ، އެ ކަންކަމުން މަޙްރޫމުވާނޭ މީހުންނެވެ. އެއާ ޚިލާފަށް، ދުނިޔޭގައި އުޅުނުއިރު، މުއުމިނުންނަށް ކުރެވިފައިވާ ނުބައި ކަންތައްތަކުގެ ބަދަލުގައި، ޤިޔާމަތް ދުވަހުން އެބައިމީހުން ގެންނާނީ ހެޔޮ ކަންތައްތަކެވެ. އެހެންކަމުން، ދުނިޔޭގައި އުޅުނުއިރު، އެބައިމީހުންނަށް ކުރެވުނު އެއްވެސް ނުބައި ކަމަކުން، ޤިޔާމަތް ދުވަހުން އެބައިމީހުންނަށް ކުޑަވެސް ގެއްލުމެއް ނުލިބޭނެތެވެ. ވުމާއެކު، އެ މުއުމިނުންނަށް ކުރެވިފައިވާ ނުބައި ޢަމަލުތަކަށް ލިބެންވާ ޢަޛާބުގެ ބަދަލުގައި، އެ ދުވަހުން އެބައިމީހުންނަށް ލިބޭނީ ޘަވާބެވެ. އެއީ، އެބައިމީހުން އީމާންވެ ހެޔޮ ޢަމަލުކުރި ކަމަށް ޓަކައެވެ. ވީމާ، ޙަޤީޤަތުގައި ވެސް ފައިދާލިބެނިވި ބަޔަކީ، ހަމަ އެ މުއުމިނުންނެވެ. އެހެނީ، އެބައިމީހުންނަކީ ސުވަރުގޭގައި އެބައިމީހުންގެ އަހްލުވެރީންނާ ބައްދަލުވެ، ސުވަރުގެއިން އެބައިމީހުންނަށް ޚާއްޞަކުރެއްވުނު ޖާގައާއި އެ ތާނގެ ނިޢުމަތްތައް ދާއިމީ ގޮތުގައި ލިބެނިވި މީހުންނެވެ. ފަހެ، اللهُ އަށް އީމާންވެ، ޞާލިޙު ޢަމަލުކުރާ މީހާ ދަންނާށެވެ! ތެދުވެރި އީމާންވުމަކުން، اللهُ އަށް އިމާންވެ ހުރެ، ޞާލިޙު ޢަމަލުކުރުންމަތީ ދެމިހުރުމުން އޭނާއަށް ކުރެވޭ ފާފަތައް، އޭނާއަށް ޓަކައި، އެ إِلٰهُ ފުއްސަވާނެތެވެ. އަދި، އެ ތަންތާނގެދަށުން ތަފާތު ބާވަތްބާވަތުގެ ކޯރުތައް ހިނގަހިނގައި ހުންނަ ސުވަރުގެތަކަށް، އެ إِلٰهُ އޭނާ ވައްދަވާނެތެވެ. އެއީ، ތެދުވެރި އީމާންވުމަކުން، اللهُ އަށް އިމާންވެ، ޞާލިޙު ޢަމަލުކުރުންމަތީ ދެމިތިބި މީހުން، އަބަދުގެއަބަދަށް އެ ތާނގައި ދެމިތިބެނިވި ގޮތުގައެވެ. ދަންނާށެވެ! ބޮޑުވެގެންވާ ނަޞީބު ލިބުމަކީ އަދި އެންމެ މަތިވެރި ކާމިޔާބީއަކީ، ހަމަ އެއީއެވެ. ދަންނާށެވެ! ކޮންމެ އިންސާނަކަށް ޓަކައި ވެސް، އެ މީހަކަށް ވާރުތަވާނޭ ޖަގަހައެއް، اللهُ  ވަނީ ސުވަރުގޭގައި ލައްވައިފައެވެ. އަދި ހަމަ އެހެންމެ، ކޮންމެ އިންސާނަކަށް ޓަކައި ވެސް، އެ މީހަކަށް ވާރުތަވާނޭ ޖަގަހައެއް، اللهُ  ވަނީ ނަރަކައިގައި ލައްވައިފައެވެ. މި ގޮތަށް، ސުވަރުގެއާއި ނަރަކައިގައި، ކޮންމެ މީހަކަށް ވެސް، ޚާއްޞަ ޖަގަހައެއް ލައްވައިފައި ވަނިކޮށް، اللهُ އަށް އީމާންވެ، ޞާލިޙު ޢަމަލުކުރި މީހުން ސުވަރުގެއަށް ވެއްދެވުމުން، އެބައިމީހުންނަށް ނަރަކައިން ޚާއްޞަކުރެއްވުނު ޖަގަހަ ވާރުތަވާނީ، اللهُ އަށް ކާފިރުވެ، އުރެދުމުގެ ސަބަބުން ނަރަކައަށް ވަންނަ މީހުންނަށެވެ. އަދި ހަމަ އެހެންމެ، اللهُ އަށް އުރެދި، ކާފިރުވެ، ނުބައި ޢަމަލުކުރި މީހުން ނަރަކައަށް ވެއްދެވުމުން، އެބައިމީހުންނަށް ސުވަރުގެއިން ޚާއްޞަކުރެއްވުނު ޖަގަހަ ވާރުތަވާނީ، اللهُ އަށް އީމާންވެ، ޞާލިޙު ޢަމަލުކުރުމުގެ ސަބަބުން ސުވަރުގެއަށް ވަންނަ މީހުންނަށެވެ.",""],["(10) އަދި، ތިމަން إِلٰهُގެ އާޔަތްތަކާއި، ތިމަން إِلٰهُގެ ރަސޫލުން ގެންނެވި މުޢުޖިޒާތްތައް ދޮގުކޮށް، ތިމަން إِلٰهއަށް ކާފިރުވި މީހުން ދަންނާށެވެ! އެބައިމީހުންނީ، ނަރަކައިގެ އަހްލުވެރީންނެވެ. އެތާނގައި އެބައިމީހުން އަބަދުގެއަބަދަށް ދެމިތިބޭނެތެވެ. އަދި ނަރަކައަކީ، އެނބުރިދިއުމަށް ހައުދަހައިވާ ނުބައިކަން ބޮޑު ތަނެކެވެ.",""],["(11) اللهُ ގެ އިޛްނަފުޅާއި އިރާދަފުޅުގެ ދަށުން، އެ إِلٰهُގެ ޤަޟާޤަދަރުގައިވާ ގޮތުގެ މަތީން މެނުވީ، އެއްވެސް މީހަކަށް އެއްވެސް މުޞީބާތެއް ނުޖެހޭނެތެވެ. އަދި ކޮންމެ މުޞީބާތަކީ ވެސް، اللهُ ގެ ޤަޟާޤަދަރުގައިވާ ގޮތުގެ މަތީން، އެ إِلٰهُގެ މިންވަރުފުޅުގެ ދަށުން އަންނަ ކަމެއްކަން، އެ މީހެއްގެ ހިތުގެއަޑީން ޤަބޫލުކުރުމާއެކު، اللهُ އަށް އީމާންވާ މީހާ ދަންނާށެވެ! އެ ފަދަ މީހުންނަށް ކޮންމެ މުޞީބާތެއް ޖެހުނުކަމުގައި ވިއަސް، އެބައިމީހުންނަށް ހެޔޮވިސްނުން ދެއްވައި، اللهُ ގެ ނިޔާފުޅަށް ބޯލަނބައި ކިޔަމަންވުމުގެ ހެޔޮ ތައުފީޤު، އެ إِلٰهُ އެބައިމީހުންނަށް ދެއްވާނެތެވެ. ސަބަބަކީ، ދިމާވާ ކޮންމެ މުޞީބާތެއްމެ ދިމާވަނީ، اللهُ ގެ ޤަޟާޤަދަރުގައިވާ ގޮތުގެ މަތީން ކަމުގައި އެބައިމީހުން ޔަޤީންކުރާކަމެވެ. އަދި މުޞީބާތެއް ކުރިމަތިވާ ކޮންމެ ހިނދަކުމެ (إِنَّا للهِ وَإِنَّا إِلَيْهِ رَاجِعُوْنَ) މި ފަދައިން ކިޔައި، އެ މުޞީބާތަކަށް އެބައިމީހުން ކެތްކުރާކަމެވެ. އަދި ނިޢުމަތެއް ލިބިއްޖެ ނަމަ (اَلْحَمْدُ للهِ) މި ފަދައިން ކިޔައި، اللهُ އަށް ޙަމްދުކޮށް ޝުކްރުވެރިވާކަމެވެ. އަދި ދަންނާށެވެ! اللهُ އީ، އެއްވެސް ކަމެއް، އެ إِلٰهއަށް ވަންހަނާ ވެގެންނުވާ، ހުރިހައިކަމެއް މޮޅަށް ދެނެވޮޑިގެންވާ إِلٰهއެވެ. މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނީ، މުސްލިމުންނާމެދު ކާފިރުންދެއްކި ވާހަކައަކާ ގުޅިގެން ކަމުގައި ބައެއް ޢިލްމުވެރީން ވިދާޅުވެއެވެ. އެހެނީ، މުސްލިމުންނާ ދިމާއަށް ކާފިރުން ބުންޏެވެ. “ މުސްލިމުންނަކީ ޙައްޤު ގޮތުގައި ތިބި ބަޔަކުކަމުގައި ވަނީ ނަމަ، ދުނިޔޭގެ އެކިއެކި މުޞީބާތްތަކުން، اللهُ  އެބައިމީހުން ރައްކައުތެރިކުރައްވައި، ސަލާމަތްކުރެއްވީހެވެ.]",""],["(12) އަދި ތިޔަބައިމީހުން، اللهُ ގެ އަމުރުފުޅުތަކަށް ރައްކައުތެރިވެ، ނަހީކުރެއްވި ކަންތައްތަކުން ދުރުވެ، އެ إِلٰهއަށް ކިޔަމަންތެރިވާށެވެ! އަދި، الله ގެ ޙަޟްރަތުން، އެ إِلٰهُގެ ރަސޫލާގެންނެވި އެންމެހައި ކަންތައްތަކަށް ޢަމަލީގޮތުން ކިޔަމަންތެރިވެ، އެ ރަސޫލާއާ ތަބާވާށެވެ! ފަހެ، ތިޔަބައިމީހުން އެ ރަސޫލާއަށް ކިޔަމަންތެރިނުވެ، އެ ރަސޫލާއާ ދެކޮޅުވެރިވެ، އެ ރަސޫލާގެ ދަޢުވަތަށް ފުރަގަސްދީ، ކާފިރުކަން އިޚްތިޔާރުކޮށްފި ނަމަ، އެ ކަމުގެ ފާފަ އޮންނާނީ ހަމަ ތިޔަބައިމީހުން ނަށެވެ. އެ ކަމުގެ އެއްވެސް ގެއްލުމެއް، އެ ރަސޫލާއަކަށް ލިބިވަޑައެއް ނުގަންނަވާނެތެވެ. ދަންނާށެވެ! ހަމަކަށަވަރުން ވެސް، ތިމަން إِلٰهُގެ ރަސޫލާގެ މަސްއޫލިއްޔަތަކީ، ތިމަން إِلٰهُ، އެ ރަސޫލާއާ ޙަވާލުކުރެއްވި ރިސާލަތު މީސްތަކުންނާ ހަމައަށް، ވާޞިލުކޮށްދެއްވައި، އެ ރިސާލަތުގައިވާ އިރްޝާދުތަކާއި ވާހަކަތައް ބަޔާންކޮށްދެއްވައި، ތެދުމަގަކީ ކޮބައިކަން މީސްތަކުންނަށް އަންގަވައިދެއްވުމެވެ. އެ ނޫން އެހެން ކަމެއް، އެ ރަސޫލާއާ ޙަވާލުކުރެއްވިފައެއް ނުވެއެވެ. ހަމަކަށަވަރުން، އެ ރަސޫލާ ވަނީ، ތިމަން إِلٰهُގެ ރިސާލަތު ތިޔަބައިމީހުންނާ ހަމައަށް ވާޞިލުކޮށްދެއްވައި، އެ ރިސާލަތުގައިވާ އިރްޝާދުތަކާ ވާހަކަތައް ބަޔާންކޮށްދެއްވައި، ތެދުމަގަކީ ކޮބައިކަން މީސްތަކުންނަށް އަންގަވައިދެއްވައިފައެވެ.",""],["(13) اللهُ އީ، އެ إِلٰهُ ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކުނުވާ އެއްކައުވަންތަ إِلٰهއެވެ. ވީމާ، މުއުމިނުތަކުން ހަމައެކަނި اللهُ އަށް ވަކީލުކުރާ ހުށިކަމެވެ! އެހެނީ، އެ إِلٰهއަށް ވަކީލުކުރާ މީހާގެ ހިތް ނޫރުން ފުރުއްވައި އަލިކުރައްވައި، އެ إِلٰهُ އޭނާގެ ހިތް ތަނަވަސްކުރައްވާނެތެވެ. އަދި، އެ إِلٰهއަށް ކިޔަމަންވުމުގައި އޭނާ ކުރިއަރައި ގޮސް އޭނާއަށް ބާއްޖަވެރިކަން އިތުރުވާނެތެވެ. ދަންނާށެވެ! އިންސާނަކަށް ލިބޭނޭ އެންމެ ބޮޑު ނިޢުމަތަކީ ހަމަ އެއީއެވެ. އެ އަށްވުރެން ބޮޑު ނިޢުމަތެއް މީހަކަށް ނުލިބޭނޭ ކަން ކަށަވަރެވެ. ނަމަވެސް، އެ ނިޢުމަތް ލިބޭހުށީ، ތިމާގެ އީމާންކަމުގައި ކުޑަވެސް ކިލަނބުކަމެއް ނެތި، ހަމައެކަނި، اللهُ އަށް ތިމާގެ އީމާންކަން ޚާލިޞްކުރެވި ތިމާގެ ހުރިހައި ކަމެއް، އެ إِلٰهއަށް ވަކީލުކުރެވިގެންނެވެ.",""],["(14) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ހަމަކަށަވަރުން، ތިޔަބައިމީހުންގެ އަނބީންނާއި ތިޔަބައިމީހުންގެ ދަރީންގެތެރޭގައި ތިޔަބައިމީހުންގެ ޢަދާވާތްތެރީން ވެއެވެ. އެ ޢަދާވާތްތެރިކަމަކީ، ދުނިޔޭގެ ކަންކަމާމެދު އަނބިދަރީން އެ މީހަކާ ޢަދާވާތްތެރިވުމެއް ނޫނެވެ. ނަމަވެސް، އަނބިދަރީންދެކެވާ ލޯބީގެ ބޮޑުކަމުން، ބައެއް ފަހަރު ޙަރާމްތަކެތި ވެސް، އެބައިމީހުންނަށް ހޯދައިދެވޭ ކަމަށް ޓަކައި، ޢަދާވާތްތެރިކަން އެބައިމީހުންނަށް ނިސްބަތްވަނީއެވެ. އަދި އޭގެ އިތުރަށް، ދުނިޔަވީ ކަންކަމުގައި ތިޔަބައިމީހުން މަޝްޣޫލުކުރުވާ މީހުން ވެސް އެބައިމީހުންގެ ތެރޭގައި ވެއެވެ. އެ ކަމުގެ ސަބަބުން، ހެޔޮ ކަންތައްތައް ކުރުމަށް، ތިޔަބައިމީހުންގެ ތެރެއިން ބައެއް މީހުންނަށް ހުރަސްއެޅޭގޮތް މެދުވެރި ވެއެވެ. ވުމާއެކު، اللهُ އަށް ތިމާ ބަހައްޓާންޖެހޭ ކިޔަމަންތެރިކަމުގެ މައްޗަށް، އަނބިދަރީންދެކެވާ ލޯބި އިސްނުކުރުމަށް ތިޔަބައިމީހުން ސަމާލުކަންދީ އެ ކަމާމެދު ރައްކައުތެރިވާހުށިކަމެވެ! އަދި އެބައިމީހުން އެދޭ ކަންތައްތައް ކޮށްދިނުމުގައި، اللهُ އަށް އުރެދެވޭ އެއްވެސްކަމެއް ނުކުރާހުށިކަމެވެ! އަދި، اللهُ ގެ މަތީން ހަނދުމަކޮށް، ޛިކްރުކޮށް، އެ إِلٰهُގެ މަގުގައި ޖިހާދުކުރުމުން ތިޔަބައިމީހުން އެއްކިބާކުރުވުމަށް އަނބިދަރީންގެ ތެރެއިން މީހަކު މަސައްކަތްކުރި ކަމުގައި ވިއަސް، ތިޔަބައިމީހުން އެ ކަމަށް ނުހެއްލޭށެވެ! އަދި އެ ފަދަ ކަންތައްކުރާ މީހުންނަށް މާފުކޮށް، އެބައިމީހުންނަށް ކުރެވޭ އެ ފަދަ ކުށްތައް ފޮރުވާ ވަންހަނާކޮށްފި މީހާ، ދަންނާށެވެ! ފަހެ ހަމަކަށަވަރުން، اللهُ އީ، ގިނަގިނައިން ފާފަފުއްސަވާ، ރަޙީމުވަންތަ إِلٰهއެވެ. ވުމާއެކު، އަނބިދަރީންކުރާ ކުށްތަކުގައި ތިޔަބައިމީހުން ބައިވެރިނުވެ، އެ ކަންކަމުގެ ބަދަލު އެބައިމީހުންގެ ކިބައިން ނުހިފައި، އެ ކަންކަން ސިއްރުކޮށް ވަންހަނާކޮށްފި ނަމަ، އެބައިމީހުންނަށާއި ތިޔަބައިމީހުންނަށް، އެ إِلٰهُ ފާފަ ފުއްސަވާނެތެވެ. މި އާޔަތް ބާވައިލެއްވުނު ސަބަބު: މީސްތަކުން، اللهُ ގެ މަގުގައި ހިޖްރަކޮށް، ދީނުގެ ކަންކަމުގައި ކުރިއަރައިގޮސް އަދި އިސްލާމް ދީން އުނގެނި ފިޤްހުވެރިވާތަން ފެނުމުން، ތިމާގެ އަނބިދަރީންގެ ސަބަބުން، ހިޖްރައަށް ނުދެވުނު މީހަކު، އޭނާގެ އަނބިދަރީންނަށް އަދަބުދޭން ގަސްތުކުޅައެވެ. ދަންނާށެވެ! ބައެއް ޢިލްމުވެރީން ވިދާޅުވާ ގޮތުގައި، މި އާޔަތް ބާވައިލެއްވުނީ، ބަޔާންވެދިޔަފަދަ މީހުންނާ މެދުގައެވެ.[90] ޝައްކެއްނެތެވެ. މި އުންމަތުގެ މީހުންގެ ތެރެއިން ގިނަ ބަޔަކު އެބައިމީހުންގެ އަނބިންނާއި ދަރީންގެ ސަބަބުން ގެއްލި ހަލާކުވާނޭ ޒަމާނެއް އެބައިމީހުންގެ މައްޗަށް، އަންނާނޭ ކަން ކަށަވަރެވެ. އަދި އެ ފަދަ މީހުން ގެއްލި ހަލާކުވާނީ، އެ މީހަކީ ފަޤީރަކު ކަމުގައި ވަނީ ނަމަ އެ މީހާގެ ފަޤީރުކަމާހުރެ، އަނބި ދަރީން މަލާމާތްކުރާން ފެށުމުން، އެބައިމީހުން ދެކެ އޭނާވާ ލޯބީގެ ބޮޑުކަމުން، ފަޤީރުކަން ދުރުކުރުމަށް ޓަކައި ނުބައި އެތައް މަގަކުން އޭނާއަށް ހިނގާން ޖެހުމުންނެވެ. ދެން އެ ހިނދު، އެ މީހާ ހުންނާނީ ދުނިޔެއާއި އާޚިރަތުން ވެސް ގެއްލި ހަލާކުވެފައެވެ.[91] އެހެންކަމުން، މި ޒަމާނުގައި މި ފެންނަ ގިނަގުނަ ނުބައި ކަންތައްތައް މުސްލިމުން ކުރަނީ އަނބިދަރީން ރުއްސުމަށް ޓަކައެވެ.","[90]- تَفْسِيرُ جَامِعِ الْبَيَانِ لِلإمَامِ مُحمَّدِ بنِ جَرِيرِ الطَّبَرِي وَصَفْوَةُ التَّفَاسِيرِ لِلشَّيْخِ مُحمَّدِ عَلِي الصَّابُونِي\n[91]- اَلْأسَاسُ فِي التَّفْسِيرِ لِلشَّيْخِ سَعِيدِ حَوَّى وَتَفْسِيرُ الشَّيخِ حُسَين دِيدِي مَلِمْجي"],["(15) ތިޔަބައިމީހުންގެ މުދަލާއި ދަރީން ވާކަން ކަށަވަރީ، ތިޔަބައިމީހުންގެ ގޮތްބެއްލެވުމަށް ޓަކައި މެދުވެރިކުރެއްވޭ އިމްތިޙާނެއް ކަމުގައެވެ. ދަންނާށެވެ! ގިނަމީހުންނަށް މުދަލާއި ދަރީން ދެއްވުމުން، اللهُ ގެ ޙައްޤުތައް އަދާކުރުމަށް ގިނަ ފަހަރު ހުރަސް އެޅޭ ގޮތް މެދުވެރި ވެއެވެ. އެހެންކަމުން، އެ ކަންކަމާމެދު ވިސްނައި، ތިމާގެ މުދަލާއި ދަރީންދެކެ ލޯބިވާ ވަރަށްވުރެން ވެސް ބޮޑަށް، اللهُ  ދެކެ ލޯބިވެ، އެ إِلٰهއަށް ކިޔަމަންތެރިކަން އަދާކުރުން އިސްކޮށް، އެ إِلٰهއަށް އުރެދެވޭ އުރެދުންތައް ދޫކޮށްލި މީހާއަށް، އެ إِلٰهُގެ ޙަޟްރަތުގައި ބޮޑުވެގެންވާ ދަރުމަ ހުއްޓެވެ.",""],["(16) ފަހެ، ތިޔަބައިމީހުންނަށް ކުޅަދާނަވީ މިންވަރަކުން، ތިޔަބައިމީހުން اللهُ އަށް ބިރުވެތިވެ ތަޤްވާވެރިވާށެވެ! އަދި، އެ إِلٰهُ އަމުރުކުރެއްވި އެންމެހައި ކަންތައްތައްކޮށް، ނަހީކުރެއްވި އެންމެހައި ކަންތައްތަކުން ދުރުވުމަށް ވެސް، ތިޔަބައިމީހުން ގަދައަޅާ މަސައްކަތް ކުރާށެވެ! އަދި ތިޔަބައިމީހުން، اللهُ ގެ އަމުރުފުޅުތަކާއި، އެ إِلٰهُގެ ރަސޫލާގެ އަމުރުފުޅުތަކުގެ އަޑުއަހައި، އެ އަމުރުފުޅުތަކަށް ކިޔަމަންތެރިވާށެވެ! އަދި ތިޔަބައިމީހުންނަށް، اللهُ  ދެއްވި މުދަލުން، އެ إِلٰهُގެ މަގުގައި ހެޔޮކަންކަމަށް ހޭދަކުރާށެވެ! އަދި ދަހިވެތިވެގަނެ، اللهُ ގެ މަގުގައި އެ މުދާ ހޭދަނުކޮށް ނުތިބޭށެވެ! އަދި ހުރިހައި ޙާލަތެއްގައިމެ، ތިމާމެންގެ އަމިއްލަ ނަފްސަށް ޓަކައި ހެޔޮކަންތައްކުރުން އިސްކުރާށެވެ! އެހެނީ، ތިޔަބައިމީހުންނަށް ޓަކައި އެ ގޮތް ނުހަނު ހެޔޮކަން ބޮޑުވެގެންވާ ކަން ކަށަވަރެވެ. އަދި އެ މީހެއްގެ އަމިއްލަ ނަފްސުގެ ދަހިވެތިކަމުން މިންޖުވެ ސަލާމަތްވެއްޖެ މީހާ ދަންނާށެވެ! ފަހެ، ދިންނެވުމުގެ މަތިވެރިކަމާއި، މޮޅުކަންލިބި، ހުރިހައި ހެޔޮ ކަމަކާއި، ފުރިހަމަ ކާމިޔާބު ޙާޞިލު ވަނިވި ބަޔަކީ، ހަމަ އެބައިމީހުންނެވެ.",""],["(17) ދަންނާށެވެ! ހިތުގެއަޑީގެ ރުހުމާ އެކު، ހެޔޮވެގެންވާ ދަރަންޏަކުން، ތިޔަބައިމީހުން، اللهُ އަށް ޓަކައި ދަރަނިދީ، އެ إِلٰهُގެ މަގުގައި ހޭދަކުރާ ނަމަ، ތިޔަބައިމީހުންނަށް ޓަކައި، އެ إِلٰهُ އެ ތަކެތި ގިނަގުނަކުރައްވައި އިތުރު ކުރައްވާނެތެވެ. ފަހެ، ކޮންމެ ހެޔޮކަމަކަށް ދެއްވާ ދަރުމައާއި ޘަވާބު ދިހަ ގުނައިން ފެށިގެން ހަތްސަތޭކަ ގުނައަށް، އެ إِلٰهُ އިތުރު ކުރައްވަތެވެ. އެއީ، އެ ޢަމަލެއް ކުރުމުގައިހުރި އިޚްލާޞްތެރިކަމަކާއި ސުންނަތާ އެއްގޮތަށް އެ ޢަމަލެއް ކުރެވުނު ނިސްބަތަކުން، اللهُ  އެ މީހަކަށް އިތުރުކޮށްދެއްވާ އިތުރުކޮށްދެއްވުމެކެވެ. އަދި އޭގެ އިތުރަށް، ތިޔަބައިމީހުންގެ ފާފަތައް، އެ إِلٰهُ ފުއްސަވާނެތެވެ. ދަންނާށެވެ! اللهُ އީ، އެ إِلٰهއަށް ކިޔަމަންތެރިވެ ޝުކްރުވެރިވާ އަޅުންގެ ޝުކްރު ގިނަގިނައިން ޤަބޫލުކުރައްވައި، އެބައިމީހުންނަށް ދެއްވާ ދަރުމަ އެތައް ގުނަޔަކަށް އިތުރުކޮށްދެއްވާ إِلٰهއެވެ. އަދި، އެ إِلٰهއަށް އުރެދޭ އަޅުތަކުންނަށް ޢުޤޫބާތާއި ޢަޛާބުދެއްވުމުގައި، އަވަސްވެވޮޑިނުގަންނަވާ ޙަލީމުވަންތަ إِلٰهއެވެ. ދަންނާށެވެ! الحَلِيْمُ މިއީ، اللهُ ގެ އިސްމުފުޅެކެވެ. މި އިސްމުފުޅުގެ މާނައަކީ، މީސްތަކުންކުރާ ފާފަތަކަށް ޢުޤޫބާތާއި ޢަޛާބުދެއްވުމުގައި، އަވަސްވެވޮޑިނުގަންނަވާ إِلٰهއެވެ.",""],["(18) އެ إِلٰهއީ، ފެންނަ ކަންތައްތަކާއި ނުފެންނަ ކަންތައްތައް، މޮޅަށް ދެނެވޮޑިގެންވާ إِلٰهއެވެ. އަދި ވެރިކަމާއި ރަސްކަމުގައި ގަދަކީރިތިވަންތަ، އެންމެހައި ކާއިނާތުތަކުގެ ވެރި، ޢަޒީޒުވަންތަ إِلٰهއެވެ. އެހެންކަމުން، އެ إِلٰهُ ކުރައްވާ ކަމަކަށް ހުރަސްއަޅައި، އެ ކަމެއް ވިޔަނުދީ މަނާކޮށް ހުއްޓުވޭނޭ އެއްވެސް ފަރާތެއް ނުވެއެވެ. އަދި، އެ إِلٰهއީ، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ إِلٰهއެވެ.",""],["سُورَةُ الطَّلَاقِއަކީ މަދަނީ ސޫރަތެކެވެ. މި ސޫރަތުގައި ވަނީ (12) ބާރަ އާޔަތެވެ. އެއީ، (2) ދެ رُكُوعއެވެ. މިސޫރަތަކީ، ކީރިތި ޤުރްއާނުގެ (65) ފަސްދޮޅަސް ފަސްވަނަ ސޫރަތެވެ. މިސޫރަތް ބާވައިލެއްވުނީ سُورَةُ الْإِنسَانِއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، الله ގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅު ފިޔަވައި އެހެން އިސްމުފުޅެއް މި ސޫރަތުގައި އައިސްފައެއް ނުވެއެވެ. މި ސޫރަތަށް سُوْرَةُ ‏الطَّلَاقِ މި ނަން ކިއުނީ، ސުންނަތާ އެއްގޮތަށް ވަރިކުރެވޭ ގޮތާއި، ސުންނަތާ ޚިލާފަށް، ވަރިކުރެވޭ ގޮތާއި، ވަރިކުރުމާ ގުޅޭ ބައެއް ޙުކުމްތައް، މި ސޫރަތުގައި، اللهُ  ބަޔާންކުރައްވައިފައި ވާތީއެވެ. އަދި، سُوْرَةُ النِّسَاءِ ‏الصُّغْرَىގެ ނަމުން ވެސް މި ސޫރަތަށް ނަންދެވިފައި ވެއެވެ.‎‏[92] އަދި ހުކުރު ނަމާދުގައި، سُورَةُ الْجُمُعَةއާއި، يَا أَيُّهَا النَّبِيُّ إِذَا طَلَّقْتُمُ النِّسَاءَ މި ދެ ސޫރަތް، ކައު އިތުރު ރަސޫލާ ކިޔަވައިވިދާޅުވި ކަމުގައި ވެއެވެ.[93] މި ސޫރަތް ފައްޓަވައިފައި ވަނީ، ނިދާގެ އަކުރެއްކަމުގައިވާ “يَا] މިއަކުރުންނެވެ. އަދި މި ސޫރަތުގެ ކުރީކޮޅުގައި މުޚާޠަބުކުރެއްވިފައި ވަނީ، ކައު އިތުރު ރަސޫލާއާއި އެ ރަސޫލާގެ އުންމަތުގެ މުސްލިމުންނާއެވެ. ވުމާއެކު، މި ސޫރަތުގެ ކުރީކޮޅުގައި ވަނީ، ސުންނަތާ އެއްގޮތަށް ވަރިކުރެވޭ ގޮތާއި، ސުންނަތާ ޚިލާފަށް ވަރިކުރެވޭ ގޮތުގެ ވާހަކައެވެ. އަދި ޢިއްދައަކީ ކޮބައިކަމާއި ދެމަފިރީން ވަރިވުމަށް ފަހު އަންހެން މީހާއަށް އުޅޭނޭ ތަނަކާއި، ޚަރަދުދިނުމުގެ ޤަވާޢިދުތަކުގެ ވާހަކައެވެ. ދެން، މި ސޫރަތުގައި ވަނީ، ދަރިފުޅަށް ކިރުދިނުމާއި، ކިރުމައިން ހޯދުމުގައި، މުސްލިމުން ތަބާވާންޖެހޭ ޝަރްޢީ ޙުކުމްތަކެވެ. އެއަށްފަހު، މި ސޫރަތުގައި އަންގަވައިފައި ވަނީ، الله ގެ ދީނުގައި، އެ إِلٰهُ ޝަރްޢުކުރައްވައިފައިވާ އިންތައް ފަހަނަޅައި ގޮސް، އެ إِلٰهُގެ އަމުރުފުޅުތަކާ ޚިލާފުވެ އުޅުނު ބައެއް ޤައުމުތައް، ދުނިޔެމަތީގައި ހަލާކުކުރައްވައި ނެތިކުރެއްވި ގޮތުގެ ވާހަކައެވެ. އަދި އުޑުތަކާއި ބިން ހައްދަވައިފައިވާ ގޮތާމެދު ވިސްނައި ފިކުރުކުރާ ކޮންމެ މީހަކަށްމެ، އެ إِلٰهُގެ އެއްކައުވަންތަކަމާއި ކަށަކުޅަދުންވަންތަކަމުގެ މައްޗަށް، ސާފު ހެކި ލިބޭނޭ ކަމުގެ ވާހަކައެވެ. މި ސޫރަތް ނިންމަވައިލައްވައިފައި ވަނީ، އެ إِلٰهُ އެއްކައުވަންތަކޮށް، ހުރިހައި އަޅުކަމެއް، އެ إِلٰهއަށް ޚާލިޞްކުރާ މީހުންނަށް ދެއްވާނޭ ގިނަގުނަ ނިޢުމަތުގެ ވާހަކައިން، މީސްތަކުންނަށް އުފައުވެރި ޚަބަރުދެއްވަމުންނެވެ. އަދި، އެ إِلٰهއަށް އުރެދި ނުކިޔަމަންތެރިވާ މީހުންނަށް ދެއްވާނޭ ގަދަފަދަ ޢަޛާބުގެ ވާހަކައިން، ބިރުވެރިކަމުގެ ޚަބަރު ދެއްވައިފައިވާ ވަޢީދުގެ ބަސްފުޅުންނެވެ.\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤުދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާއާއި، އިބަ ރަސޫލާގެ އުންމަތުގެ މީހުން، އެބައިމީހުންގެ އަނބީން ވަރިކުރަނީ ނަމަ، ފަހެ، އެ ކަނބަލުން ޙައިޟުވެ އެ ކަމުން ޠާހިރުވުމަށް ފަހު އެ ކަނބަލުންނާ ޖިމާޢުނުވެ، ވަރިކުރާ ވަގުތުން ފެށިގެން ޢިއްދައިގެ މުއްދަތު ފެށޭގޮތަށް، އެ ކަނބަލުން ވަރިކުރާހުށިކަމެވެ! ދަންނާށެވެ! ސުންނަތުގައިވާ ގޮތަށް، ކުރެވޭ ވަރިއަކީ، މި ގޮތަށް ކުރެވޭ ވަރިއެވެ. އެ ގޮތަށް ވަރިކުރުމަށް ފަހު، އެ ކަނބަލުންނާ ޖިމާޢުނުވެ، ޢިއްދައިގެ މުއްދަތު ހަމަވެއްޖައުމަށް ދާނދެން އެ ކަނބަލުން ތިބި ގޭގައި ބައިތިއްބާށެވެ! އަދި ވަރިކުރެވޭ އަނބީންގެ ޢިއްދައިގެ މުއްދަތު، ވަރިކުރެވުނު ވަގުތުން ފެށިގެން ގުނާ، އެ މުއްދަތު ފުރިހަމަ ވެއްޖައުމަށް ދާނދެން، އެ ކަން ބަލަހައްޓައި، އެ ކަމަށް ރައްކައުތެރިވާށެވެ! އަދި ތިޔަބައިމީހުންގެ ވެރި رَبُّގެ އަމުރުފުޅާ ޚިލާފުވެ، އެ إِلٰهއަށް އުރެދި، ތިޔަބައިމީހުން ވަރިކުރި އަނބީންނަށް ގެއްލުންވާ ފަދަ ޢަމަލުކުރާ ނަމަ، އެ إِلٰهُ ތިޔަބައިމީހުންނަށް ދެއްވައިފާނޭ ޢުޤޫބާތަކަށް ބިރުވެތިވެ، ތިޔަބައިމީހުން، އެ إِلٰهއަށް ތަޤްވާވެރިވާށެވެ! އަދި ތިޔަބައިމީހުން ވަރިކުރި ކަނބަލުންގެ ޢިއްދަ ހަމަވާނދެން އެ ކަނބަލުންގެ ގެއިން ނުނެރެ އެ ކަނބަލުން ބައިތިއްބާށެވެ! އަދި ވަރިކުރެވުނުއިރު އެ ކަނބަލުން ތިބި ގެއަކީ، އެ ކަނބަލުންގެ ފިރީންގެ ގެ ކަމުގައި ވިއަސް އެގެއިން އެ ކަބަނލުން ނެރެގެން ނުވާނެއެވެ. އެހެނީ، ޢިއްދައިގެ މުއްދަތުގައި، އެ ކަބަނލުންނަށް ހިޔާވަހިކަން ހޯދައި ދިނުމަކީ، ފިރީންގެ ފަރާތުން އެ ކަނބަލުންނަށް ލިބިދޭން ޖެހޭ ޙައްޤެކެވެ. އަދި ހަމަ އެހެންމެ، ޟަރޫރީ ބޭނުމަކަށް ޓަކައި ކޮންމެހެން ނުކުންނާން ޖެހިއްޖެ ޙާލަތެއް މެދުވެރިވުމުން މެނުވީ، އެ ކަނބަލުންގެ ޢިއްދަ ހަމަވާނދެން އެ ކަނބަލުން ތިބި ގެއިން ނުކުތުމަކީ، އެ ކަނބަލުންނަށް، اللهُ  ނަހީކުރައްވައިފައިވާ ކަމެކެވެ. ނަމަވެސް، ޢިއްދައިގެ ދުވަސްވަރު، ޒިނޭކުރުންފަދަ ފައުޅުކަން ބޮޑު ހުތުރު ފާޙިޝު ޢަމަލަކަށް، އެ ކަނބަލުން އަރައިގެންފި ނަމަ، އެ ކަނބަލުން ތިބި ގެއިން ނެރުން، އެ ކަނބަލުން ވަރިކުރި ފިރީންނަށް ހުއްދަވެގެން ވެއެވެ. ދަންނާށެވެ! ބަޔާންވެދިޔަ ޙުކުމްތަކަކީ، اللهُ ގެ އަޅުތަކުން ޢަމަލުކުރުމަށް، އެ إِلٰهُ ކަޑަނއަޅުއްވައިފައިވާ ޝަރްޢީ އިންތަކެވެ. ވީމާ، އެ އިންތައް ފަހަނަޅައިދިއުން، އެ إِلٰهُގެ އަޅުތަކުންނަށް ހުއްދަވެގެނެއް ނުވެއެވެ. އަދި، اللهُ  ކަނޑައަޅުއްވައިފައިވާ ޝަރްޢީ އިންތައް، ފަހަނަޅައިދާ މީހާ ދަންނާށެވެ! ފަހެ، އެ މީހާއީ އަމިއްލަނަފްސަށް އަނިޔާވެރިވެ، އަމިއްލަނަފްސު ހަލާކުގެތެރެއަށް ވައްޓައިލައިފި މީހަކު ކަން ކަށަވަރެވެ. އަދި ބަޔާންވެދިޔަ ގޮތުގެ މަތީން ވަރިކުރެވުނު އަންހެންމީހާއާމެދު ޢަމަލުކޮށްފި ނަމަ، ވަރިކުރި ފިރިމީހާއަށް، اللهُ ، ރަނގަޅު ގޮތެއް މެދުވެރިނުކުރައްވާނޭ ކަން ތިބާއަކަށް ނޭނގޭނެއެވެ. އަދި، ވަރިކުރެވުނު އަންހެން މީހާ، އޭނާ ވަރިކުރި ފިރިހެން މީހާގެ ގޭގައި އިނުމުން، އެ ދެ މީހުން އަލުން އެކުވެރިވެ، އެ ދެ މީހުންގެ ދެމެދުގައި ގުޅުން އުފެދި، ކާވެނި ރުޖޫޢަ ކުރުމުގެ ފުރްޞަތު، އެ ދެ މީހުންނަށް، އެ إِلٰهُ ނުދެއްވާނޭ ކަން ވެސް، ތިބާއަކަށް ނޭނގޭނެއެވެ. މި އާޔަތް ބާވައިލެއްވުނު ސަބަބު: މި އާޔަތް ބާވައިލެއްވުނީ، اِبْنُ عُمَرُގެ އަނބިކަނބަލުން ޙައިޟުގައި އިންނަވަނިކޮށް އެ ކަމަނާ ވަރިކުރެއްވުމުންނެވެ. اِبْنُ عُمَرُ  ވިދާޅުވިއެވެ. އަހުރެންގެ އަނބި ކަމަނާގެ ޙައިޟުގެ ދުވަސްވަރުގައި، އަހުރެން އެ ކަމަނާ ވަރިކުރީމެވެ. ދެން، އަހުރެންގެ ބައްޕަ عُمَرُ ، ރަސޫލާގެ އަރިހުގައި އެ ވާހަކަ ދެންނެވުމުން، رَسُولُ اللهِ  ހަދީޘުކުރެއްވިއެވެ. “އެ ކަމަނާ ރުޖޫޢަކުރެއްވުމަށް އޭނާއަށް އަމުރުކުރައްވާށެވެ! އެއަށްފަހު، ޙައިޟުގެ ލޭ ކެނޑި އެ ކަމަނާ ޠާހިރުވެވަޑައިގެންފުމަށް ދާނދެން، އެ ކަމަނާ ވަރިނުކުރައްވައި ބައިންދަވާށެވެ! ދެން އެއަށްފަހު، އެ ކަމަނާ ވަރިކުރައްވާން ނިންމަވައިފި ނަމަ، އެ ކަމަނާއާ ޖިމާޢުވެވަޑައިނުގެން ހުންނަވައި، އެ ކަމަނާގެ ޠުހްރުގެ ދުވަސްވަރުގައި އެ ކަމަނާ ވަރިކުރައްވާށެވެ! ފަހެ، ޢިއްދައަށް ތަންދީ ވަރިކުރުމަށް، اللهُ  އަމުރުކުރެއްވި ޢިއްދައަކީ އެއީއެވެ.][94] އެހެންކަމުން، ވަރިކުރާ ވަގުތުން ފެށިގެން، ޢިއްދައިގެ މުއްދަތު ފެށޭގޮތަށް، ޝަރްޢީ ހަމަތަކުގެ މަތީން އަނބީން ވަރިކުރާނޭ ގޮތް، މި ޙަދީޘުގައި ބަޔާންވެފައި ވެއެވެ! ދަންނާށެވެ! މާބަނޑުމީހުން ފިޔަވައި، ޙައިޟުވާ އަންހެނުންގެ ޢިއްދައަކީ ތިން “قُرْءُ ]އެވެ. ގިނަ ޢިލްމުވެރީންގެ ނަޒަރުގައި އެއީ ތިން ޙައިޟެވެ. މި އާޔަތުގައި މުޚާޠަބުވެވިފައި މި ވަނީ ފިރީންނާއެވެ. އެއީ، އެ ކަނބަލުންގެ ޢިއްދައިގެ ދުވަސްވަރު ކާވެނި ރުޖޫޢަކުރާން ގަސްތުކުރާ ނަމަ، އެ ފުރްޞަތު ފިރީންނަށް ލިބިފައި އޮތުމަށް ޓަކައެވެ. އަދި ދަންނާށެވެ! މި އާޔަތުގައި ބަޔާންވެދިޔަ ފައުޅުކަން ބޮޑު ހުތުރު ފާޙިޝު ޢަމަލަކީ، ދޫނުބައިވުމާއި، އެ ގެއެއްގައި އުޅޭ އެހެން މީހުންނާ ދިމާއަށް ހުތުރު ބަސްތައް ބުނެ އެއްޗެތިގޮވާ އަދި އެބައިމީހުންގެ ޙައްޤުތަކަށް އެ އަންހެން މީހާ އަރައިގަތުންފަދަ ކަމެއް ކުރުން ކަމުގައި ބައެއް ޢިލްމުވެރީން ވިދާޅުވެފައި ވެއެވެ!","[92]- مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\n[93]- مُصَنِّفُ عَبْدِ الرَّزَّاق وَتَفْسِيرُ سَعِيد بن مَنْصُور\n[94]- صَحِيحُ الْجَامِعِ لِلْإمَامِ الْبُخَارِي وَرقمهُ 4908"],["(2) ދެންފަހެ، އެ ކަނބަލުންގެ ޢިއްދަ ހަމަވާން ކައިރިވުމުން، އެ ކަނބަލުންނަށް ދަތިކޮށް އުދަގޫކުރުމުގެ ގަސްތަކާނުލައި، ރަނގަޅުގޮތުގައި އެ ކަނބަލުންނާ މުޢާމަލާތުކޮށް، ދެ މީހުން އެކުގައި ރަނގަޅު ދިރިއުޅުމެއް އުޅެވިދާނޭ ކަމަށް ފިރިހެންމީހާއަށް ހީވާ ނަމަ، ހެޔޮގޮތުގައި އެ ކަނބަލުންގެ ކާވެނި ތިޔަބައިމީހުން ރުޖޫޢަ ކުރާހުށިކަމެވެ! ނުވަތަ އެ ކަނބަލުންގެ ޢިއްދައިގެ ދުވަސްވަރު އެ ކަނބަލުންނަށް ދަތިކޮށް އުނދަގޫކުރުމެއް ނެތި، އެ ކަނބަލުންނަށް ތިޔަބައިމީހުން އަދާކުރާންޖެހޭ ޙައްޤުތައް ފުރިހަމައަށް އަދާކުރުމާ އެކު، އެ ކަނބަލުންގެ ޢިއްދަ ހަމަވުމުން ހެޔޮގޮތުގައި އެ ކަނބަލުންނާ ވަކިވާށެވެ! ދަންނާށެވެ! އަނބީން ވަރިކުރުމަށް ފަހު އެ ކަނބަލުންގެ ޢިއްދަ ހަމަވާން ކައިރިވުމުން، އެ ކަނބަލުންނަށް ދަތިކުރުމުގެ ގޮތުން ކާވެނި ރުޖޫޢަކުރުމާއި، ޢިއްދައިގެ ދުވަސްވަރު އެ ކަނބަލުންނަށް ދޭންޖެހޭ ޙައްޤުތައް ނުދީ ދަތިކޮށް އުނދަގޫކުރުމަށް ފަހު، ޢިއްދަ ހަމަވުމުން އެ ކަނބަލުންނާ ވަކިވުން ފަދަ އެއްވެސްކަމެއް ކުރުން، ވަރިކުރި ފިރިހެނުންނަށް، ހުއްދަވެގެނެއް ނުވެއެވެ. އަދި ތިޔަބައިމީހުން، އެ ކަނބަލުންގެ ކާވެނި ރުޖޫޢަކުރި ކަމުގައި ވިއަސް ނުވަތަ ކާވެނި ރުޖޫޢަނުކޮށް ވަކިވި ކަމުގައި ވިއަސް، މުސްލިމުންގެ ތެރެއިން ޢަދްލުވެރި ދެ މީހުން އެ ކަމަށް ހެކިކުރުވާހުށިކަމެވެ! އެއީ، އުފެދިދާނޭ ދެބަސްވުމަކުން ސަލާމަތްވުމަށް ޓަކައެވެ. އަދި، اللهُ  ހެކިވެރީންނަށް އަމުރުކުރައްވަނީ، އެ إِلٰهއަށް ކުއްތަންވުމުގެ ގޮތުން، ތެދުވެރިކަމާ އެކު ޙައްޤުގޮތުގައި ހެކިބަސް އަދާކުރުމަށެވެ. ދަންނާށެވެ! ބަޔާންވެދިޔައީ، اللهُ އަށާއި އާޚިރަތް ދުވަހަށް އީމާންވާ މީހުންނަށް، އެ إِلٰهُ އިރްޝާދުދެއްވައި ނަސޭހަތްތެރިވެވޮޑިގެންފައިވާ ގޮތެވެ. އެހެނީ، އެ ފަދަ ޙުކުމްތަކުން ފައިދާ ލިބިގަންނަ ބަޔަކީ، އެ إِلٰهއަށް އީމާންވާމީހުން ކަމުގައި ވާތީވެ، މި އާޔަތުގައި މުޚާޠަބުކުރެއްވިފައި ވަނީ، އެ إِلٰهއަށް އީމާންވާ މީހުންނާއެވެ. އަދި އަޅުތަކުން އުޅުމަށް، اللهُ  ކަނޑައަޅުއްވައި އަންގަވައިފައިވާ އިންތަކުން ބޭރުނުވެ، އެ إِلٰهُގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކަށް އަރައިނުގަނެ، އެ إِلٰهއަށް ބިރުވެތިވެ ތަޤްވާވެރިވާ މީހާ ދަންނާށެވެ! ފަހެ، އޭނާއަށް ދިމާވާ ދަތިތަކާއި އުނދަގޫތަކުން ސަލާމަތްވެ މިންޖުވެވޭނޭ މަގު، އޭނާއަށް، އެ إِلٰهُ ދައްކަވާނެތެވެ.",""],["(3) އަދި ހަމަ އެހެންމެ، އަޅުތަކުން އުޅުމަށް، اللهُ  ކަނޑައަޅުއްވައިފައިވާ އިމުން ބޭރުނުވެ، އެ إِلٰهُގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކަށް އަރައިނުގަނެ، އެ إِلٰهއަށް ބިރުވެތިވެ ތަޤްވާވެރިވާ މީހާ ދަންނާށެވެ! އޭނާ ހީވެސް ނުކުރާފަދަ ގޮތްގޮތަށް، އެއްވެސް ޙިސާބެއްނެތި، އޭނާއަށް އެ إِلٰهُ، ރިޒްޤު ދެއްވާނެތެވެ. އަދި ކާވެނިރުޖޫޢަކުރުމާއި، ވަރިކުރުމުގައި، اللهُ  ކަނޑައަޅުއްވައިފައިވާ ގޮތަށް ކަންތައްތައްކުރާ މީހާއަށް ދިމާވެދާނޭ އުނދަގޫތަކުން ސަލާމަތްވާނޭ ގޮތް، އެ إِلٰهُ، އެ މީހަކަށް މެދުވެރިކޮށްދެއްވާނެތެވެ. ނަމަވެސް، ވަރިކުރުމާއި، ކާވަނިރުޖޫޢަކުރުމުގައި ހިތްދަތިވެ އުނދަގޫތަކާ ކުރިމަތިލާންޖެހެނީ، އެ ދެ ކަމުގައި ވެސް، اللهُ ގެ ޙުކުމްފުޅުތަކާ ޚިލާފުވެ، އެ إِلٰهُ ކަނޑައަޅުއްވައިފައިވާ އިންތައް ފަހަނަޅައިދާ މީހާއަށެވެ. އަދި ހުރިހައި ކަމެއްގައިމެ، اللهُ އަށް އިޢުތިމާދުކޮށް ވަކީލުކުރާ މީހާ ދަންނާށެވެ! ފަހެ، އެ މީހަކަށް ކުރިމަތިވާ އުނދަގޫތަކާއި ދަތިތައް ފިއްލަވައި ދެއްވުމަށާ އަދި އެ ނޫން ހުރިހައި ކަމަކަށްމެ، އެ މީހާއަށް، އެ إِلٰهُ ފުދެއެވެ. ހަމަކަށަވަރުން، اللهُ އީ، އެ إِلٰهُ އިރާދަކުރައްވާ ކޮންމެކަމެއް ހިންގަވައި ފުރިހަމަކުރެއްވުމަށް ކުޅަދުންވަންތަ إِلٰهއެވެ. އެހެންކަމުން، އެ إِلٰهُ މިންވަރުކުރެއްވުމުން މެނުވީ އެއްވެސް ކަމެއް ނުވާނެތެވެ. އަދި ހަމަކަށަވަރުން، ކޮންމެ ކަމަކާއި ކޮންމެ އެއްޗަކަށްމެ، ވަކިމިންވަރަކާއި، ވަކިއަޖަލެއް، اللهُ  ކަނޑައަޅުއްވައި ނިންމަވައި، އެ ކަން އެ ގޮތަށް ލިޔުއްވައިފައި ވެއެވެ. އަދި ދަތިތަކާއި އުދަގޫތަކާ ކުރިމަތިވެ މުޞީބާތްތައް ޖެހުމަށް ވެސް، ވަކިމުއްދަތެއް، އެ إِلٰهُ ކަނޑައަޅުއްވައިފައި ވެއެވެ. އަދި ކޮންމެ ލުއިފަސޭހަ ކަމަކާއި ތަނަވަސް ކަމަކަށް ވެސް، ވަކިމުއްދަތެއް، އެ إِلٰهُ ކަނޑައަޅުއްވައިފައި ވެއެވެ. އެ ގޮތުން، ޙައިޟުގެ މުއްދަތާއި ޢިއްދައިގެ މުއްދަތު ވެސް، އެ إِلٰهُ ވަނީ މިންވަރުކުރައްވައި، ކަނޑައަޅުއްވައި، ނިންމަވައިފައިވެއެވެ. ދަންނާށެވެ! މިހުރިހައި ކަމެއް ވެސް، اللهُ  ނިންމަވައި، އެ ކަންކަން އެ ގޮތަށް ކަނޑަ އަޅުއްވައި اللَّوْحُ الْمَحْفُوْظُގައި ލިޔުއްވައިފައި ވެއެވެ. މި އާޔަތް ބާވައިލެއްވުނު ސަބަބު: ފަހެ، މި އާޔަތް ބާވައިލެއްވުނީ، عَوْفُ بْنِ مَالِكِ الْأَشْجَعِيِّ އާ ބެހޭ ގޮތުން ކަމުގައި، اللهُ  އެ ދެބަފައިކަލުންނަށް ރުއްސުންލެއްވި ابْنِ عَبَّاس  ރިވާކުރެއްވިއެވެ. ابْنِ عَبَّاس ވިދާޅުވިއެވެ. އެއްފަހަރަކު، ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހަށް عَوْفُ بْنِ مَالِكِ الْأَشْجَعِيِّ ވަޑައިގެން ދެންނެވިއެވެ. އޭ اللهُ ގެ ރަސޫލާއެވެ! މުޝްރިކުން އަޅުގަނޑުގެ ދަރިފުޅު ހައްޔަރުކޮށްފިއެވެ. އަދި އޭނާގެ މައިކަމަނާ، އެ ކަމާހުރެ ނުހަނު ބޮޑަށް ހިތާމަވެރިވެއްޖެއެވެ. ވިމާ، އެ ކަމާމެދު، އިބަ ރަސޫލާ އަޅުގަނޑަށް ދެއްވާނީ ކޮން ނަސޭހަތްޕުޅެއްތޯއެވެ؟ މި ފަދައިން ދެންނެވުމުން، ކައު އިތުރު ރަސޫލާ ޙަދީޘުކުރެއްވިއެވެ. «ތިބާގެ ދެކަނބަލުންނަށް، ތިމަން ރަސޫލާ މި ވަޞިއްޔަތްކުރައްވަނީ، ތިބާގެ ދެކަނބަލުން لَا حَوْلَ وَلَا قُوَّةَ إِلَّا بِاللهِ މި ކަލިމަފުޅުތައް ގިނަގިނައިން ވިދާޅުވެ އުޅުއްވުމަށެވެ.» ފަހެ، عَوْفُ ގެއަށް ވަޑައިގެން، رَسُولُ اللهِ  ކުރެއްވި ވަޞިއްޔަތްފުޅުގެ ވާހަކަ ވިދާޅުވުމުން އަނބިކަނބަލުން ދެންނެވިއެވެ. رَسُولُ اللهِ  ތިބާއަށް ތިޔަ އެންގެވީ ވަރަށް ވެސް ރަނގަޅު އަދި އެހައިމެ އިތުރުކަން ބޮޑު ކަމެއް ކުރެއްވުމަށެވެ. ދެންފަހެ، އެ ދެމަފިރިކަނބަލުން އެ ކަލިމަފުޅުތައް ގިނަގިނައިން ކިޔަވައިވިދާޅުވެ އުޅުއްވާން ފެއްޓެވިއެވެ. ދެން، އެ ގޮތަށް، އެ ކަލިމަތައް ވިދާޅުވުން މަތީ އެ ދެކަނބަލުން ޤާއިމުވެ ތިއްބަވަނިކޮށް، އެއް ދުވަހަކު، މުޝްރިކުންގެ މީހުން ޣާފިލުވެ ތިއްބައި، އެބައިމީހުންގެ އަތްދަށުން އެ ދަރިކަލުން ސަލާމަތްވެވަޑައިގެންނެވިއެވެ. އަދި عَوْفُ بْنِ مَالِك ގެ ދަރިކަލުން، އޭނާގެ ބައްޕާފުޅުގެ އަރިހަށް ވަޑައިގެންނެވީ އެ މުޝްރިކުންގެ ހަތަރު ހާސް ބަކަރިއާ ވެސް އެކުގައެވެ. ފަހެ، މި އާޔަތް ބާވައިލެއްވުނީ އެ ޙާދިޘާއާ ގުޅިގެންނެވެ.[95]","[95]- اَلْكَشْفُ وَاْلبَيَانُ عَنْ تَفْسِيرِ الْقُرْآنِ لِلْإمَامِ أَبِي إِسْحَاقَ أَحْمدَ بْنِ إِبْرَاهِيم الثَّعلَبِي"],["(4) އަދި ވަރިކުރެވޭ އަނބީންގެ ޢިއްދައިގެ މުއްދަތު، ވަރިކުރެވުނު ވަގުތުން ފެށިގެން ގުނާ، އެ މުއްދަތު ފުރިހަމަ ވެއްޖައުމަށް ދާނދެން އެ ކަން ބަލައި އެ ކަމަށް ރައްކައުތެރިވާށެވެ! އަދި ތިޔަބައިމީހުންގެ އަންހެނުންގެ ތެރެއިން، މުސްކުޅިވުމުގެ ސަބަބުން ޙައިޟުނުވާ އުމުރަށް ގޮސްފައި ތިބޭ އަންހެނުންނާއި، ޙައިޟުވާ ޢުމުރުފުރައަށް ނާރާ އަންހެން ކުދީންނާއި، ޙައިޟުވާ ޢުމުރުފުރައަށް އެރުމަށް ފަހު، ދުވަހަކު ވެސް ޙައިޟުނުވާ އަންހެނުންގެ ޢިއްދައަކީ ކޮބައިކަމާމެދު ތިޔަބައިމީހުންނަށް ޝައްކުވަނީ ނަމަ ދަންނާށެވެ! އެ ފަދަ އަންހެނުންގެ ޢިއްދައަކީ ތިންމަސް ދުވަހެވެ. އަދި މާބަނޑު އަންހެނުން ނަމަ އެ ކަނބަލުންގެ ޢިއްދައިގެ މުއްދަތު ފުރިހަމަވާނީ، އެ ކަނބަލުންގެ ބަނޑުގައިވާ ދަރި އެ ކަނބަލުން ވިހެއުމުންނެވެ. އަދި، اللهُ އަށް ބިރުވެތިވެ ތަޤްވާވެރިވާ މީހާ ދަންނާށެވެ! އެ މީހާގެ ހުރިހައި ކަމެއް، އެ إِلٰهُ އެ މީހަކަށް ލުއިކޮށްދެއްވައި ފަސޭހަކޮށްދެއްވާނެތެވެ. އެހެންކަމުން، اللهُ އަށް ބިރުވެތިވެ ތަޤްވާވެރިވެ ހުރެ، ސުންނަތުގައިވާ ގޮތަށް ވަރިކޮށްފި މީހާއަށް، ކާވެނިރުޖޫޢަކުރުމުގައި ވެސް ފަސޭހަ ގޮތް، އެ إِلٰهُ މިންވަރުކޮށްދެއްވައިފާނެތެވެ. މި އާޔަތް ބާވައިލެއްވުނު ސަބަބު: ފަހެ، މި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. ޙައިޟުވާ އަންހެނުންގެ ޢިއްދައަކީ ކޮބައިކަން ބަޔާންކުރައްވައި، سُورَةُ الْبَقَرَةގެ 228 ވަނަ އާޔަތް ބާވައިލެއްވުމުން، رَسُولُ اللهِ ގެ އަރިހުގައި أُبَيُّ بْنِ كَعْب  ދެންނެވިއެވެ. އޭ اللهُ ގެ ރަސޫލާއެވެ! މަދީނާގެ އަހްލުވެރީންގެ ތެރެއިން ބަޔަކު ބުންޏެވެ. ބައެއް އަންހެނުންގެ ޢިއްދައިގެ ވާހަކަ، ކީރިތި ޤުރްއާނުގައި ބަޔާންވެވިފައެއް ނުވެއެވެ. أُبَيُّ بْنِ كَعْب  އެ ފަދައިން ދެންނެވުމުން، ކައު އިތުރު ރަސޫލާ ސުވާލުކުރެއްވިއެވެ. އެއީ ކޮން ބައެއްތޯއެވެ؟ ދެން أُبَيُّ بْنِ كَعْب  ދެންނެވިއެވެ. އެ ބަޔަކީ، ޅަ ޢުމުރުގެ ސަބަބުން، ޙައިޟުނުވާ އަންހެނުންނެވެ. އަދި ޢިއްދައިން ކެނޑި ޙައިޟުނުވާ ޢުމުރަށް ގޮސްފައިވާ އަންހެނުންނާއި، މާބަނޑު އަންހެނުންނެވެ. ދެން، أُبَيُّ بْنِ كَعْب ގެ އެ ވާހަކަފުޅާ ގުޅިގެން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[96]","[96]- السُّنَنُ الْكُبْرَى لِلْإمَامِ أَبِي بَكْرٍ الْبَيْهَقِي"],["(5) ބަޔާންވެދިޔަ ޙުކުމްތަކަކީ، ތިޔަބައިމީހުން އެ ޙުކުމްތަކަށް ޢަމަލުކުރުމަށް ޓަކައި، اللهُ  ބާވައިލެއްވި ޙުކުމްތަކެކެވެ. އެ ޙުކުމްތަކުގެ ތެރޭގައި ހިމެނެނީ، ވަރިކުރުމާއި ކާވެނި ރުޖޫޢަ ކުރުމާ އަދި ޢިއްދަޔާ ގުޅޭ ބައެއް ޙުކުމްތަކެވެ. ވީމާ، اللهُ  ބާވައިލެއްވި މި ޙުކުމްތަކާ އަދި އެހެނިހެން ޙުކުމްތައް ވެސް ޤަބޫލުކޮށް، އެ إِلٰهُ އަމުރުކުރެއްވި އެންމެހައި ކަންތައްތައްކޮށް، ނަހީކުރެއްވި އެންމެހައި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާ މީހާ ދަންނާށެވެ! އޭނާ، އެ إِلٰهއަށް ބިރުވެތިވެ ތަޤްވާވެރިވީ ކަމަށް ޓަކައި، އޭނާގެ ކިބައިން އޭނާގެ ކުށްތައް، އެ إِلٰهُ ފުއްސަވައިދެއްވާނެތެވެ. އަދި އާޚިރަތް ދުވަހުން، އޭނާއަށް، އެ إِلٰهُ ދެއްވާ ދަރުމައާއި ޘަވާބު އިތުރުކުރައްވައި، ސުވަރުގެ ވައްދަވާނެތެވެ.",""],["(6) ދަންނާށެވެ! ވަރިކުރުމަށް ފަހު ޢިއްދައިގައި ތިބޭ އަންހެނުންގެ ޢިއްދަ ފުރިހަމަވާނދެން، ތިޔަބައިމީހުން ދިރިއުޅޭ ތަނެއްގައި އެ ކަނބަލުން ބައިތިއްބާށެވެ! އެއީ، ތިޔަބައިމީހުންގެ ތަނަވަސްކަން ހުރި މިންވަރަކުންނެވެ. އެހެނީ، ޢިއްދައިގެ ދުވަސްވަރު، އެ ކަނބުލޭގެ ދިރިއުޅޭނޭ ތަނެއް ދިނުމަކީ، އެ ކަނބުލޭގެ ވަރިކުރި ފިރިމީހާގެ މައްޗަށް ވާޖިބުވެގެންވާ ކަމެކެވެ. ނަމަވެސް، ޢިއްދައިގައި ތިބޭ އަންހެނުންނަށް ދިރިއުޅޭނޭ ތަނެއް ދިނުން ވާޖިބުވާނީ، އެ ކަނބަލުންނީ ކާވެނި ރުޖޫޢަކުރެވޭ ގޮތަށް ވަރިކުރެވިފައިވާ ބަޔަކު ކަމުގައި ވަނީ ނަމައެވެ. ވީމާ، ދިރިއުޅޭނޭ ތަނެއް ދިނުމާއި، ޚަރަދުދިނުމުގައި، ތިޔަބައިމީހުން އެ ކަނބަލުންނަށް ދަތިކޮށް އުނދަގޫކޮށް ގެއްލުންލިބޭ ގޮތަށް، ކަންތައް ނުކުރާހުށިކަމެވެ! އަދި މި އާޔަތުން އެނގޭ ގޮތުގައި ތިންފަށްވެފައިވާ އަންހެނާއަށް ޚަރަދުދިނުމެއް އަދި ދިރިއުޅޭނޭ ތަނެއް ދިނުމެއް ވެސް ނެތެވެ. އަދި ވަރިކުރެވުނު ބަޔަކީ، މާބަނޑު އަންހެނުން ކަމުގައި ވަނީ ނަމަ، ދަންނާށެވެ! އެ ކަނބަލުން ވިހައި ގަދަވެއްޖައުމަށް ދާނދެން އެ ކަނބަލުން ތިބޭނޭ ތަނަކާއި ޚަރަދު، އެ ކަނބަލުން ވަރިކުރި ފިރީން އެ ކަނބަލުންނަށް ދޭންޖެހޭނޭ ކަމާމެދު ޢިލްމުވެރީންގެ މެދުގައި ކުޑަވެސް ޚިލާފެއްނެތެވެ. ދެން އެއަށްފަހު، ތިޔަބައިމީހުންނަށް ޓަކައި، ތިޔަބައިމީހުންގެ ދަރީންނަށް އެ ކަނބަލުން ކިރުދޭ ނަމަ، ފަހެ، ކިރުދިނުމުގެ އުޖޫރަ ތިޔަބައިމީހުން އެ ކަނބަލުންނަށް ދޭހުށިކަމެވެ! އަދި ވަރިވުމަށްފަހު، ދަރީންގެ މައިންބަފައިން ދަރީންގެ ކަންތަކާމެދު ހެޔޮ ގޮތުގައި އެކަކު އަނެކަކާ މަޝްވަރާކޮށް، ރަނގަޅުގޮތުގައި އެ ކުދީންގެ ކަންތައް ބަލަހައްޓާހުށިކަމެވެ! އަދި އެއްވެސް ސަބަބަކަށް ޓަކައި، ދަރިފުޅަށް ކިރުދިނުމަށް އޭނާގެ މަންމަ ޢުޛްރުވެރިވެއްޖެ ނަމަ، އެ ދަރިފުޅަށް ކިރުދިނުމަށް ޓަކައި، އެހެން ކިރުމަޔަކު ހޯދުމަކީ، އެ ދަރިފުޅުގެ ބައްޕަ ކުރާންޖެހޭ ކަމެކެވެ. އެއީ، އަންނަނިވި އާޔަތުގައިވާ ފަދައިންނެވެ. (وَإِنْ أَرَدْتُمْ أَنْ تَسْتَرْضِعُوا أَوْلَادَكُمْ فَلَا جُنَاحَ عَلَيْكُمْ)[97] މާނައީ: “އަދި ދަރިފުޅަށް ކިރުދިނުމަށް ޓަކައި، ދަރިފުޅުގެ ބައްޕަ ދޭން އެއްބަސްވާ އުޖޫރައަށް މަންމަ އެއްބަސްނުވެ އަދި މަންމައަށް ލިބުމަށް މަންމަ އެދޭ އުޖޫރަދިނުމަށް ބައްޕަ އެއްބަސްނުވެއްޖެ ނަމަ، ނުވަތަ އެ ނޫން ވެސް ސަބަބަކާހުރެ ދަރިފުޅަށް ކިރުދިނުމަށް އޭނާގެ މަންމަ ޢުޛްރުވެރިވެއްޖެ ނަމަ، އުޖޫރަދީގެން އެހެން ކިރުމަޔަކުލައްވައި ތިޔަބައިމީހުންގެ ދަރީންނަށް ކިރުދިނުމަކީ، ފަހަރެއްގައި ވެސް ތިޔަބައިމީހުންނަކަށް ކުށެއް އޮތް ކަމެއް ނޫނެވެ.]","[97]- سُورَةُ الْبَقَرَة: 233"],["(7) ތަނަވަސްކަން ލިބިފައިވާ މީހާ ވަރިކޮށްފައި އިން އަންހެނަކު، އެ ދެމީހުންނަށް ލިބިފައިވާ ދަރިއަކަށް ކިރުދޭ ނަމަ، އެ ދަރިފުޅުގެ ބައްޕައަށް ތަނަވަސްކަން ލިބިހުރި މިންވަރަކުން، ވަރިކޮށްފައިއިން މީހާއަށާއި ދަރިފުޅަށް ޚަރަދުކުރާހުށިކަމެވެ! އަދި އަތްމަތި ދަތި، ރިޒްޤުގެ ތަނަވަސްކަން ކުޑަ މީހަކު ވަރިކޮށްފައިއިން އަންހެނަކު، އެ ދެމީހުންނަށް ލިބިފައިވާ ދަރިއަކަށް ކިރުދޭ ނަމަ، އެ ދަރިފުޅުގެ ބައްޕަ ވެސް، اللهُ  އޭނާއަށް ތަނަވަސްކަންދެއްވި މިންވަރަކުން، ވަރިކޮށްފައިއިން މީހާއަށާއި ދަރިފުޅަށް ޚަރަދުކުރާހުށިކަމެވެ! އެހެނީ، اللهُ  އެ މީހަކަށް ދެއްވައިފައިވާ ތަނަވަސްކަމެއްގެ މިންވަރަކުން މެނުވީ، ޚަރަދުކުރުމުގެ ތަކްލީފު، އެއްވެސް މީހަކަށް، اللهُ  ނުޖައްސަވަތެވެ. މުއްސަނދީން ޚަރަދުކުރާ ވަރަށް އަތްމަތި ދަތިމީހުން ޚަރަދުކުރުމަކަށް، اللهُ  އަމުރެއް ނުކުރައްވަތެވެ. ދަންނާށެވެ! ދަތި އުނދަގޫ ދުވަސްތަކަށް ފަހު، ތަނަވަސްކަމާއި ފަސޭހަކަމުގެ ދުވަސްތަކެއް، اللهُ  ދައްކަވާނެތެވެ. އަދި ފަޤީރުކަމަށް ފަހު، މުއްސަދިކަން، އެ إِلٰهُ ދެއްވާނެތެވެ.",""],["(8) އަދި އެ ރަށްރަށުގެ އަހްލުވެރީން، އެބައިމީހުންގެ ވެރި رَبُّގެ އަމުރުފުޅުތަކަށާއި، އެބައިމީހުންގެ ގާތަށް، އެ إِلٰهُ ފޮނުއްވި ރަސޫލުންނަށް ނުކިޔަމަންތެރިވެ، ބޮޑާވެގެންފައި ވަނީ، ކިތައްކިތައް ރަށުގެ އަހްލުވެރީންހެއްޔެވެ؟ ޝައްކެއްނެތެވެ. ނުހަނު ގިނަ ރަށްރަށުގެ އަހްލުވެރީންވަނީ، اللهُ އަށާއި، އެ إِلٰهُ ފޮނުއްވި ރަސޫލުންނަށް އުރެދި ނުކިޔަމަންތެރިވެ ބޮޑާވެގެންފައެވެ. ވުމާއެކު، އެބައިމީހުން ކުޅަ ނުބައި ޢަމަލުތަކުގެ ސަބަބުން، ފަޤީރުކަމާއި، ބަނޑުހައިހޫނުކަމާއި، ބަލިމަޑުކަމާއި، ގަންބަވައިގަތުމާއި، ޣަރަޤުކުރެއްވުން ފަދަ ބޮޑެތި ބަލާތަކާއި މުޞީބާތްތައް ދުނިޔޭގައި ޖައްސަވައި، އެ إِلٰهُ، އެބައިމީހުންނަށް އޫޤޫބާތް ދެއްވައިފައި ވެއެވެ. އަދި ހަމަ އެހެންމެ، އެބައިމީހުން ކުޅަ ނުބައި ޢަމަލުތަކުގެ ސަބަބުން، އާޚިރަތުގައި ގަދަފަދަވެގެންވާ ޙިސާބަކުން، އެބައިމީހުންގެ ޙިސާބުބައްލަވައި، ކެތްކުރުމަށް ކުޅަދާނަނުވާ ފަދަ ޢަޛާބަކުން، އެ إِلٰهُ، އެބައިމީހުންނަށް ޢަޛާބުދެއްވާނެތެވެ! އެއީ، ނަރަކައިގެ ގަދަފަދަ ވޭންދެނިވި ޢަޛާބެވެ.",""],["(9) އެހެންކަމުން، އެބައިމީހުން އެ ކުޅަ ނުބައި ޢަމަލުތަކުގެ ހިތި ނަތީޖާއާއި އެ ކަންކަމުގެ ނުބައި ރަހަ އެބައިމީހުން ވަނީ ދުނިޔޭގައި ދެކެފައެވެ. އަދި އެބައިމީހުންގެ ކިބައިގައި ހުރި، ކާފިރުކަމާއި، ބޮޑާކަމާއި، ގޮތްދޫނުރުމާ އަދި މި ނޫން ވެސް އެބައިމީހުން ކުޅަ އެންމެހައި ފާފައިގެ ބުރަ އެބައިމީހުން އުފުލިއެވެ. އަދި އެބައިމީހުން އެ ކުޅަ ނުބައި ކަންތަކުގެ ނިމުން އެބައިމީހުންނަށް ގެނެސްދިނީ ފައުޅުވެ ބަޔާންވެގެންހުރި ގެއްލުމާއި ހަލާކެވެ. އެހެންކަމުން، ދުނިޔޭގައި އެބައިމީހުން އެ ލިބިގަތީ ހަލާކާއި ގެއްލުމެވެ. އަދި އާޚިރަތުގައި ލިބިގަންނާނީ ގަދަފަދަ ވެގެންވާ ޢަޛާބެވެ.",""],["(10) اللهُ އަށް އުރެދި ކާފިރުވި މީހުންނަށް ޓަކައި، އާޚިރަތުގައި އެބައިމީހުންނަށް ދެއްވުމަށް، އެ إِلٰهُ ތައްޔާރު ކުރައްވައިފައިވަނީ ނަރަކައިގެ ގަދަފަދަވެގެންވާ ޢަޛާބެއެވެ. އޭ اللهُ އަށް އީމާންވެ، مُحَمَّدٌ ގެ ދަޢުވަތު ޤަބޫލުކޮށް، އެ ރަސޫލާގެ ރިސާލަތަށް އީމާންވެގެން ތިބި ބުއްދިވެރީންނޭވެ! ފަހެ، ތިޔަބައިމީހުން اللهُ އަށް ބިރުވެތިވެ ތަޤްވާވެރިވާށެވެ! އަދި ތިޔަބައިމީހުންގެ ކުރީން، اللهُ އަށް އުރެދި ނުކިޔަމަންތެރިވެ، އެ إِلٰهއަށް ކާފިރުވި އުންމަތްތަކުގެ މީހުން ފަދައިން ތިޔަބައިމީހުން ކަންތައްތައްކޮށް، އެބައިމީހުން ފަދައިން ތިޔަބައިމީހުން ނުވާށެވެ! ފަހެ، އެބައިމީހުންގެ ގާތަށް، އެ إِلٰهُ ފޮނުއްވި ރަސޫލުން ދޮގުކޮށް، اللهُ އަށް އުރެދި ނުކިޔަމަންތެރިވެ ކާފިރުވުމުން، ގަދަފަދަވެގެންވާ ހިއްޕެވުމަކުން، އެ إِلٰهُ، އެބައިމީހުން ހިއްޕެވިއެވެ. އަދި އާޚިރަތުގައި ނުހަނު ގަދަފަދަ ޢަޛާބު އެބައިމީހުންނަށް، އެ إِلٰهُ ދެއްވާނެތެވެ. އޭ مُحَمَّدٌ ގެ އުންމަތުގެ މީހުންނޭވެ! ހަމަކަށަވަރުން، اللهُ  ވަނީ، ކީރިތި ޤުރްއާނުގެ އާޔަތްތައް ތިޔަބައިމީހުންނަށް ކިޔަވައިދެއްވައި، އިރްޝާދާއި ނަސޭހަތްދެއްވައި، ތިޔަބައިމީހުންނަށް، އެ إِلٰهُގެ އަމުރުފުޅުތައް ހަނދުމަކޮށްދެއްވަނިވި ރަސޫލަކު ތިޔަބައިމީހުންގެ ގާތަށް ފޮނުއްވައިފައެވެ.",""],["(11) ފަހެ، اللهُ ، އެ ރަސޫލާ ފޮނުއްވީ، އެ ރަސޫލާގެ މައްޗަށް ބާވައިލެއްވުނު ކީރިތި ޤުރްއާނުގެ އާޔަތްތައް މީސްތަކުންނަށް ކިޔަވައިދެއްވައި، އިސްލާމްދީނުގެ އެންމެހައި ޙުކުމްތައް ބަޔާންކޮށްދެއްވައި، ޙައްޤަކީ ކޮބައިކަމާއި ބާޠިލަކީ ކޮބައިކަން މީސްތަކުންނަށް ވަކިކޮށްދެއްވަނިވި ރަސޫލަކު ކަމުގައެވެ. އެއީ، އެ ރަސޫލާ އުގަންނަވައިދެއްވި ފަދައިން، اللهُ އަށް އީމާންވެ، ޞާލިޙު ޢަމަލުކުރާ މީހުން، ކާފިރުކަމާއި ޖަހާލަތުގެ އަނދިރިކަމުގެ ތެރެއިން ނެރުއްވައި، އީމާންކަމާއި އިސްލާމްދީނުގެ ޢިލްމުގެ އަލިކަމުގެ ތެރެއަށް ގެންނެވުމަށެވެ. އަދި، اللهُ އަށް އީމާންވެ، އެ إِلٰهُގެ ރަސޫލާ އުނގަންނަވައިދެއްވި ފަދައިން ޞާލިޙު ޢަމަލުކުރާ މީހާ ދަންނާށެވެ! އެ ތަންތާނގެ ގަނޑުވަރުތަކާއި ބަގީޗާތަކުގެ ދަށުން، ތަފާތު ބާވަތް ބާވަތުގެ ކޯރުތައް ހިނގަހިނގައި ހުންނަ ސުވަރުގެތަކަށް، އެ إِلٰهُ އޭނާ ވައްދަވާނެތެވެ. އެއީ، އެބައިމީހުން އަބަދުގެއަބަދަށް އެ ތާނގައި ދެމިތިބެނިވި ގޮތުގައެވެ. ހަމަކަށަވަރުން، އެ ފަދަ ޞާލިޙު ޢަމަލުކުރާ މީހާގެ މައްޗަށް، اللهُ  ދީލަތިވެވޮޑިގަންނަވައި، އެ ސުވަރުގެ ތަކުގައި އޭނާ އެދޭހައި ތަކެތީން، އޭނާއަށް، އެ إِلٰهُ ރިޒްޤު ދެއްވާނެތެވެ.",""],["(12) اللهُ އީ، ހަތް އުޑާ އަދި ހަމަ އެ ފަދައިންމެ ހަތް ބިން ވެސް އުފެއްދެވި ޛާތުފުޅެވެ. އެ ހަތް އުޑާއި އެ ހަތް ބިމާ އަދި އެ ދެމެދުގައި، اللهُ ގެ ކައުނިއްޔަ އިރާދަފުޅާއި، ޝަރްޢިއްޔަ އިރާދަފުޅާއި، އަމުރުފުޅު އަބަދުމެ ހިނގަހިނގާ ހުރެތެވެ. އެ إِلٰهُގެ އަމުރުފުޅުތައް ހަތް އުޑު މަތީން ހަތް ބިމަށް ބާވައިލައްވަތެވެ. އެ إِلٰهُގެ އަމުރުފުޅަށް އުޑުގައި ހުންނަ ވިލާތަކުން ވާރޭ ވެހި، އެ ވާރޭގެ ސަބަބުން، ބިމުން ގަސްތައް ފަޅައެވެ. އަދި، އެ إِلٰهُގެ އަމުރުފުޅަށް ރޭދުވާ ތަކުރާރުވެއެވެ. އަދި ހޫނު މޫސުމާއި ފިނި މޫސުން އަންނަނީ ވެސް، އެ إِلٰهُގެ އަމުރުފުޅަށެވެ. ހަމަކަށަވަރުން، اللهُ  އެ ކަންތައްތައް އެ ގޮތަށް ހިންގަވަނީ، ކޮންމެ ކަމެއްގެ މައްޗަށް ވެސް، އެ إِلٰهُ ކުޅަދުންވަންތަވެވޮޑިގެންވާ ކަމާއި، ހުރިހައި ތަކެތި ވަށާލައިގެން، އެ إِلٰهُގެ ޢިލްމުފުޅުވާ ކަން، ތިޔަބައިމީހުން ދެނެގަތުމަށް ޓަކައި ކަން ކަށަވަރެވެ. ވުމާއެކު، އެ إِلٰهُ ކުރައްވާ ކަމެއް ވިޔަނުދީ މަނާކޮށް ހުއްޓުވުމުގެ ކުޅަދާނަކަން ލިބިފައިވާ، ހަމަ އެއްވެސް ފަރާތެއް ނުވެއެވެ. އަދި އެ ކަމެއްގެ މައްޗަށް، އެ إِلٰهُގެ ކަށަކުޅަދުންވަންތަކަން ނުހިނގާ އެއްވެސް ކަމެއް ނުވެއެވެ. އަދި، އެ إِلٰهُގެ ޢިލްމުފުޅު، އެ އެއްޗަކާއި ކަމެއް ވަށާލައިގެންނުވާ އެއްވެސް އެއްޗަކާއި ކަމެއް، ކާއިނާތުގައި ނުމެވޭމެއެވެ. ދަންނާށެވެ! ޞައްޙަ ޙަދީޘެއްގައި ވެއެވެ. «مَنْ ظَلَمَ شِبْرًا مِنَ الأرْضِ طُوِّقَهُ مِنْ سَبْع أرْضِيْنَ»[98] މާނައީ: “އަނިޔާވެރި ގޮތުގައި، ބިމުގެ ކައިވަތެއްހާ މިންވަރު އަތުލައިފި މީހާ ދަންނާށެވެ! ޤިޔާމަތް ދުވަހުން އެ މީހެއްގެ ކަރުގައި ހަތް ބިން އެޅުއްވޭނެތެވެ.] އަނިޔާވެރި ގޮތުގައި މީހަކު ލިބިގަތް ކޮންމެ ބިމެއް، ހަތްވަނަ ބިން ހުސްވާނދެން ކޮނެ، މީސްތަކުންގެ މެދުގައި ނިޔާކުރެވި ނިމިއްޖައުމަށް ދާނދެން، ކޮނެގެން ނެގި ހުރިހައި ތަކެތި އުފުލައިގެން ހުންނާން އެ މީހަކަށް ޖެހޭނެއެވެ. ދަންނާށެވެ! ހަތް ބިން ވާކަން، މި ޙަދީޘުން ވެސް ރަނގަޅަށް ސާބިތުވެ އެނގެއެވެ.","[98]- مُسْنَدُ اْلإِمَامِ أَحْمَدَ بْنِ حَنْبَل حَدِيثُ رْقَسم 26267 قَالَ شُعَيْبُ اْلَأرْنَؤُوط:: حَدِيثٌ صِحِيحٌ"],["سُورَةُ التَّحْرِيمއަކީ މަދަނީ ސޫރަތެކެވެ. މި ސޫރަތުގައި ވަނީ (12) ބާރަ އާޔަތެވެ. އެއީ، (2) ދެ رُكُوعއެވެ. މި ސޫރަތަކީ، ކީރިތި ޤުރްއާނުގެ (66) ފަސްދޮޅަސް ހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْحُجْرَاتއަށް ފަހުގައެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. އަދި، الله ގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅާއި، اَلْعَلِيمُ މި އިސްމުފުޅާއި، اَلْحَكِيمُ މި އިސްމުފުޅާއި، اَلْخَبِيرُ މި އިސްމުފުޅު މި ސޫރަތުގައި އައިސްފައި ވެއެވެ. މި ސޫރަތަށް سُوْرَةُ التَّحْرِيم މި ނަން ކިއުނީ، اللهُ  ޙަރާމްނުކުރައްވާ އެއްޗެއް، އެ إِلٰهُގެ ރަސޫލާ އަމިއްލަފުޅަށް، އެ ރަސޫލާގެ މައްޗަށް ޙަރާމްކުރެއްވުމުން، އެ ކަމާ ބެހޭ ޙުކުމްތައް، މި ސޫރަތުގައި ބަޔާންކުރައްވައިފައި ވާތީއެވެ.[99] އަދި سُوْرَةُ النَّبِيِّގެ ނަމުން ވެސް މި ސޫރަތަށް ނަންދެވިފައި ވެއެވެ.[100]‎‏ މި ސޫރަތް ފައްޓަވައިފައި ވަނީ، ނިދާގެ އަކުރެއްކަމުގައިވާ “يَا] މި އަކުރުންނެވެ. އަދި މި ސޫރަތުގެ ކުރީކޮޅުގައި މުޚާޠަބުކުރެއްވިފައި ވަނީ، ކައު އިތުރު ރަސޫލާއާއެވެ. އެއީ، رَسُولُ اللهِ ގެ ބައެއް އަނބިއަނބި ކަނބަލުންނާ، އެ ރަސޫލާއާ ދެމެދު ހިނގައިދިޔަ ނުހަނު ނާޒުކު މައްސަލައަކާ ގުޅޭ ގޮތުންނެވެ. ވުމާއެކު، މި ސޫރަތުގެ ކުރީކޮޅުގައި ވަނީ، ކޮންމެ މުސްލިމު ދެމަފިރިއެއްގެ ޒަވާޖީ ޙަޔާތް ބާއްޖަވެރިކުރުމަށް ޓަކައި، ތަބާވާންޖެހޭ އިސްލާމީ ރިވެތި އަދަބުތަކުގެ ވާހަކައެވެ. އަދި ފިރިމީހާގެ ސިއްރުތައް ފައުޅުކުރުމަކީ، އަނބިމީހާ ވަރިކުރާން ޖެހިދާ ފަދަ ކަމެއް ކަމަށް މި ސޫރަތުން އިޝާރާތް ލިބެއެވެ. ދެން އެއަށްފަހު، މި ސޫރަތުގައި ވަނީ، އަނބިދަރީން ނަރަކައިން ސަލާމަތްކުރުމަށާއި، ތެދުވެރި ތައުބާއަކުން ތައުބާވެ، اللهُ ގެ ޙަޟްރަތަށް ރުޖޫޢަވުމަށް މުއުމިނުންނަށް، އެ إِلٰهُ ކުރެއްވި ވަޞިއްޔަތެވެ. އަދި، އެ إِلٰهއަށް އުރެދި ނުކިޔަމަންތެރިވާ ކާފިރެއްގެ ކިބައިން ވިއަސް އަދި މުނާފިޤެއްގެ ކިބައިން ވިއަސް، ޤިޔާމަތް ދުވަހު އެއްވެސް ޢުޛްރެއް ޤަބޫލުނުކުރެއްވޭނޭ ވާހަކައެވެ. މި ސޫރަތް ނިންމަވައިލައްވައިފައި ވަނީ، ނުހަނު ނުބައިކަން ބޮޑު އަންހެނަކު، ހެޔޮލަފާ ޞާލިޙު މީހެއްގެ އަންބެއްގެ ގޮތުގައި އިނުމަކީ އަދި ނުހަނު ހެޔޮލަފާ ޞާލިޙު އަންބަކު، ނުހަނު ނުބައި ނުލަފާ ފާޖިރެއްގެ އަންބެއްގެ ގޮތުގައި އިނުމަކީ ވެސް، ވެދާނޭ ކަމެއް ކަން އަންގައިދޭ މިސާލުތަކަކުންނެވެ. އަދި އެންމެހައި އަންހެނުންނަށްވުރެން، ޢިއްފަތްތެރިކަމާއި، ޠާހިރުކަމުގައި، مَرِيَمُ  އަރައިހުންނެވިކަމަށާއި، އެ ކަމަނާފަދަ އެހެން އެއްވެސް މިސާލެއް ދުނިޔެ ނުދެކޭނޭ ކަމަށް އިޝާރާތްކުރައްވަމުންނެވެ.[101]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮތައުފީޤުދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ މާތް ނަބިއްޔާއެވެ! އިބަ ނަބިއްޔާގެ އަނބިއަނބިކަނބަލުންގެ ރުހިވަޑައިގަތުން ހޯއްދެވުމަށް ޓަކައި، އިބަ ނަބިއްޔާއަށް، اللهُ  ޙަލާލުކުރައްވައިފައިވާ އެއްޗެއް، އިބަ ނަބިއްޔާ ތިޔަ ޙަރާމްކުރައްވަނީ ކީއްވެގެންތޯއެވެ؟ ފަހެ، اللهُ  ޙަލާލުކުރައްވައިފައިވާ އެއްޗެއް ޙަރާމްކުރެއްވުމަކީ، އިބަ ނަބިއްޔާ ކުރައްވައިގެން ވާނޭ ކަމެއް ނޫނެވެ. ކަން މިހެން ހުރިއިރު، اللهُ  ޙަލާލުކުރައްވައިފައިވާ އެއްޗެއް ޙަރާމްކުރެއްވި ކަމީ، އިބަ ނަބިއްޔާއަށް ކުރެއްވުނު ކުށެއް ކަމާމެދަކު އެއްވެސް ޝައްކެއްނެތެވެ. ވީމާ، އިބަ ނަބިއްޔާއަށް ކުރެއްވުނު ކުށް މަޢާފުކޮށްދެއްވުމަށް އެދިވަޑައިގެން، اللهُ ގެ ޙަޟްރަތަށް ރުޖޫޢަވެވަޑައިގެން ދުޢާކުރައްވައި، އެ إِلٰهއަށް ދަންނަވާށެވެ! އެހެނީ ހަމަކަށަވަރުން، اللهُ އީ، އެ إِلٰهُގެ ރަޙްމަތްވަންތަކަމުގެ ތަނަވަސްކަން ދަނެ، އެ إِلٰهُގެ ޙަޟްރަތަށް ރުޖޫޢަވެ، ފާފަ ފުއްސަވައިދެއްވުމަށް އެދި ދަންނަވާ އަޅުތަކުންގެ ފާފަ ގިނަގިނައިން ފުއްސަވާ ރަޙީމުވަންތަ އޯގާވަންތަ إِلٰهއެވެ. މި އާޔަތް ބާވައިލެއްވުނު ސަބަބު: މި އާޔަތުގައި ބަޔާންވެދިޔަ ޙާދިޘާ ހިނގައިދިޔަ ގޮތާމެދު، عَائِشَةُ  ރިވާކުރެއްވި ކަމުގައި اَلْإِمَامُ اَلْبُخَارِيއާއި، اَلْإِمَامُ مُسْلِم ނަޤްލުކުރެއްވިއެވެ. އެ ކަމަނާ ވިދާޅުވިއެވެ. ހަލުވާއާއި މާމުޔަކީ، رَسولُ اللهِ އަށް ވަރަށް މީރުފުޅު ތަކެތި ކަމުގައި ވިއެވެ. އަދި ކޮންމެ ދުވަހަކުމެ، އަޞްރު ނަމާދުފުޅުން ނިމިވަޑައިގަތުމަށް ފަހު، އެ ރަސޫލާގެ އަނބިއަނބިކަނބަލުންގެ ގެކޮޅުތަކަށް ޒިޔާރަތްކުރެއްވުމަކީ، އެ މާތް ރަސޫލާގެ އާދަފުޅެކެވެ. އަދި އެ އާދަފުޅުގެ މަތީން، ޢަޞުރު ނަމާދުފުޅަށް ފަހު، އެ ނަބިއްޔާގެ އަނބިއަނބިކަނބަލުންނަށް ޒިޔާރަތްކުރެއްވުމުގައި، زَيْنَبُ بِنْتِ جَحْشُ ގެ ގެކޮޅުގައި ހޭދަކުރައްވާ ވަގުތު، އެހެނިހެން އަނބިއަނބިކަނބަލުންގެ އަރިހުގައި ހޭދަކުރައްވާ ވަގުތަށްވުރެން ގިނަ ކަމުގައި ވިއެވެ. އެއީ، زَيْنَبُ بِنْتِ جَحْشُ ގެ ގެކޮޅުގައި އިންނަވައިގެން މާމުއިފޮދު ހިއްޕަވާތީއެވެ. ވީމާ، عَائِشَةُ އާއި حَفْصَةُ  އެއްބަސްވެވަޑައިގެންނެވީ، އެ ދެ ބޭކަނބަލުންގެ ތެރެއިން ކޮންމެ ބޭކަނބަލެއްގެ އަރިހަށް، رَسولُ اللهِ  ވަޑައިގެންނެވި ކަމުގައި ވިއަސް، އެ ރަސޫލާގެ އަނގަފުޅުގައި مَغَافِيرُގެ ވަސްދުވާ ވާހަކަ ދެންނެވުމަށެވެ. ދެން، އެ ދެ ބޭކަނބަލުން ވެސް އެ ގޮތަށް އެއްބަސްވެވަޑައިގެންފައި ވަނިކޮށް، އެއިން ކޮންމެވެސް އެއް ބޭކަނބަލެއްގެ އަރިހަށް، رَسولُ اللهِ  ވަޑައިގެންނެވުމުން، އެ ބޭކަނބަލަކު ދެންނެވިއެވެ. މި އަދު، އިބަ ރަސޫލާ مَغَافِيرُ ފަރީއްކުޅުއްވީމުތޯއެވެ؟ މި ފަދައިން ދެންނެވުމުން، ކައު އިތުރު ރަސޫލާ ޙަދީޘުކުރެއްވިއެވެ. مَغَافِيرُ ފަރީއްއެއްނުކުޅުއްވަމެވެ. ނަމަވެސް، زَيْنَبُ بِنْتِ جَحْشُ ގެ ގެކޮޅުގައި އިންނަވައިގެން މާމުއިފޮދު ހިއްޕެވީމެވެ. މި އަދަށް ފަހު މާމުޔެއް ނުހިއްޕަވާނަމެވެ. މި ފަދައިން ވިދާޅުވެ، اللهُ  ގަންދެއްވައި ހުވާކުރައްވައި، މާމުއި ހިއްޕެވުން އަމިއްލަ ނަފްސުފުޅަށް ޙަރާމްކުރެއްވިއެވެ. އަދި އެއްވެސް މީހެއްގެ ގާތުގައި އެ ވާހަކަ ވިދާޅުނުވުމަށް، އެކަމަނާގެ އަރިހުން، رَسولُ اللهِ  އެދިވަޑައިގެންނެވިއެވެ. ވުމާއެކު، އެ ޙާދިޘާއާ ގުޅިގެން މި އާޔަތްތައް ބާވައިލެއްވުނެވެ.[102] ދަންނާށެވެ! مَغَافِيرއަކީ، ވަކި ވައްތަރެއްގެ ގަހަކުން ނުކުންނަ އޮލަ ކިރެކެވެ. އަދި ކުޑަ ފޮނިކަމަކާ އެކު ކުޑަ ނުބައި ވަހެއް ވެސް އެކިރުގައި ހުންނަކަމުގައި ވެއެވެ.","[99]- مَوْقِعُ الْمُصْحَفِ الْإِلِكْتْرُونِي التَّعْرِيفُ بِالسُّوَر\n[100]- اَلَجْامِعُ لَأِحْكَامِ الْقُرْآنِ لِلْإمَامِ الْقُرْطُبِي\n[101]- صَفْوَةُ التَّفَاسِيرِ لِلشَّيْخِ مَحُمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُور مُحَمَّدِ الِحْجَازِي\n[102]- صَحِيحُ الَجْامِعِ لِلْإمَامِ الْبُخَارِي"],["(2) ހަމަކަށަވަރުން، ހުއްދަކަމެއް ނުކުރުމަށް ތިޔަބައިމީހުން ހުވާކުރުމަށް ފަހު، އެ ކަމުން ބަރީއަވާނޭ ގޮތް، ތިޔަބައިމީހުންނަށް ޓަކައި، اللهُ  ކަނޑައަޅުއްވައި ޝަރްޢުކުރައްވައިފިއެވެ. އެއީ، އެ ކުރި ހުވާގެ ކައްފާރާ ދިނުމެވެ. އަދި، اللهُ އީ، ތިޔަބައިމީހުންނަށް އެހީތެރިވެ، ސަހަރޯވެރިވެވޮޑިގަންނަވާ إِلٰهއެވެ. އަދި، اللهُ އީ، ޝަރްޢުކުރެއްވުމާއި، މިންވަރުކުރެއްވުމާއި، ތަދްބީރުކުރެއްވުމުގައި ޙިކްމަތްވަންތަ، މީސްތަކުންނަށް ފައިދާހުރި ކަންތައްތަކާއި، ގެއްލުންހުރި ކަންތައްތަކާ އަދި އެ ނޫން ވެސް ހުރިހައި ކަމެއް މޮޅަށް ދެނެވޮޑިގަންނަވާ ޙިކްމަތްވަންތަ إِلٰهއެވެ. ދަންނާށެވެ! ހުވާގެ ކައްފާރާ ދޭނޭ ގޮތް އަންގަވައި، اللهُ  ވަޙީކުރައްވައިފައި ވެއެވެ. (فَكَفَّارَتُهُ إِطْعَامُ عَشَرَةِ مَسَاكِينَ مِنْ أَوْسَطِ مَا تُطْعِمُونَ أَهْلِيكُمْ أَوْ كِسْوَتُهُمْ أَوْ تَحْرِيرُ رَقَبَةٍ فَمَنْ لَمْ يَجِدْ فَصِيَامُ ثَلاَثَةِ أَيَّامٍ)[103] މާނައީ: “ ހުވާގެ ކައްފާރާއަކީ، ތިޔަބައިމީހުންގެ އަނބިދަރީންނަށް ތިޔަބައިމީހުން ކާންދީ އުޅޭ އެއްޗަކުން ދިހަ މިސްކީނުންނަށް އެއް ފަހަރު ކާންދިނުމެވެ. އެއީ، އިސްރާފުކުރުމެއް އަދި މުށްބާރުކުރުމެއް ވެސް ނެތި މެދުމިނުގެ މިންވަރަކުންނެވެ. ނުވަތަ ދިހަ މިސްކީނުންނަށް އަންނައުނު ދިނުމެވެ. ނުވަތަ މުއުމިނު އަޅަކު މިނިވަންކުރުމެވެ. ފަހެ، މި ތިން ކަމުންކުރެ ކަމެއް ކުރުމުގެ ކުޅަދާނަކަން ލިބިގެންނުވާ މީހާގެ މައްޗަށް ވާޖިބުވެގެން ވަނީ ތިން ދުވަހު ރޯދަހިފުމެވެ.] އެހެންކަމުން، اللهُ  ޙަލާލުކުރެއްވި ކަމެއް އަދި އެއްޗެއް ވިއަސް ޙަރާމްކުރުމަށް ޓަކައި، اللهُ  ގަންދީ ހުވާކޮށްގެން ނުވާނެއެވެ. ނަމަވެސް، ހުއްދަ ފޭރާމެއް ނުވަތަ ކާއެއްޗެއް ނުވަތަ ބޯއެއްޗެއް ނުވަތަ އެނޫން ވެސް، اللهُ  ޙަލާލުކުރެއްވި އެއްޗެއް ނުވަތަ ކަމެއް ވިއަސް އޭނާގެ ނަފްސުގެ މައްޗަށް ޙަރާމްކުރުމަށް ފަހު، އެ ކަމެއްކުރާ ނަމަ އެ ކަމެއް ކުރުމުގެ ކުރީން ނުވަތަ އެ އެއްޗެއް ބޭނުންކުރާ ނަމަ، އެ އެއްޗެއް ބޭނުންކުރުމުގެ ކުރީން، އެ ކުރި ހުވާގެ ކައްފާރާ ދިނުމުން، އޭނާކުރި ހުވައިން އޭނާ ބަރީއަވެ، އެ ކަމެއް ކުރުން ނުވަތަ އެ އެއްޗެއް ބޭނުންކުރުން އޭނާއަށް ހުއްދަވީއެވެ. އެ އާ ޚިލާފަށް، اللهُ  ޙަރާމްކުރެއްވި އެއްޗެއް ނުވަތަ ކަމެއް ޙަލާލުކުރުމަށް ޓަކައި ކުރާހުވައަކީ، ކަނޑައެޅިގެން ހުރި ބާޠިލު ހުވައެކެވެ. އެއްވެސް ޙާލެއްގައި، އެ ފަދަ ހުވައެއް ޞައްޙައެއް ނުވާނެއެވެ.[104] އަދި ދަންނާށެވެ! اللهُ  ޙަލާލުކުރެއްވި ކަމެއް ނުވަތަ އެއްޗެއް ޙަރާމްކުރުމާ އަދި، އެ إِلٰهُ ޙަރާމް ކުރެއްވި ކަމެއް ނުވަތަ އެއްޗެއް ޙަލާލުކުރުމާ، މިއިން އެއްވެސް ކަމެއް ކުރުމަކީ، އެއްވެސް މީހަކަށް ލިބިގެންވާ ޙައްޤެއްނޫނެވެ.","[103]- سُورَةُ الْمَائِدَة: 89\n[104]- زُبْدَةُ التَّفْسِيرِ لِلدُّكْتُورِ مَحُمَّد بنِ سُلَيْمَان الَأْشْقَر"],["(3) رَسولُ اللهِ ، މާމުއި ޙަރާމްކުރެއްވި ވާހަކަ ސިއްރުކުރެއްވުމަށް، އެ ނަބިއްޔާގެ އަނބިކަބަލުން حَفْصَةُ ގެ އަރިހުގައި ވިދާޅުވެފައި ވަނިކޮށް، އެ ކަމަނާ އެ ވާހަކަ ސިއްރުނުކުރައްވައި، عَائِشَة ގެ އަރިހުގައި އެ ވާހަކަ ވިދާޅުވިއެވެ. ދެންފަހެ، އެ ޚަބަރު، عَائِشَة އަށް حَفْصَة  ދެއްވައި، ރަސޫލާގެ ސިއްރު ބަސްފުޅު އެ ކަމަނާ ފައުޅުކުރައްވައިފި ކަން، الله ގެ ރަސޫލާއަށް، އެ إِلٰهُ އެންގެވިއެވެ. އަދި ރަސޫލާއަށް، އެ إِلٰهُ އެންގެވި ބައެއް ޚަބަރު، حَفْصَة އަށް އަންގަވައި، އަނެއްބައި ޚަބަރު ނާންގަވައި ދޫކޮށްލެއްވިއެވެ. ދެން، حَفْصَة  ވިދާޅުވިއެވެ. ތިމަން ކަމަނާ ކުރެއްވި ކަންތަކުގެ ޚަބަރު، އިބަ ރަސޫލާއަށް ދެންނެވީ ކާކުތޯއެވެ؟ ޖަވާބުގައި، رَسُولُ اللهِ  ޙަދީޘުކުރެއްވިއެވެ. އެ ޚަބަރުދެއްވީ، އެއްވެސް އެއްޗެއް، އެ إِلٰهއަށް ވަންހަނާވެގެން ނުވާ، ހުރިހައި ކަމެއްގެ ޚަބަރު މޮޅަށް ދެނެވޮޑިގެންވާ إِلٰهއެވެ. މި އާޔަތް ބާވައިލެއްވުނު ސަބަބު: رَسولُ اللهِ  މާމުއި ޙަރާމްކުރެއްވި ވާހަކަ ސިއްރުކުރެއްވުމަށް އެ ނަބިއްޔާގެ އަނބިކަބަލުން حَفْصَةُ ގެ އަރިހުގައި ވިދާޅުވެފައި ވަނިކޮށް، އެ ކަމަނާ އެ ވާހަކަ ސިއްރުނުކުރައްވައި، عَائِشَة ގެ އަރިހުގައި އެ ވާހަކަ ވިދާޅުވުމުން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[105] ދަންނާށެވެ! ޢިލްމުވެރީންގެ ތެރެއިން الكُلَبِي ވިދާޅުވިއެވެ. حَفْصَة ގެ އަރިހުގައި ކައު އިތުރު ރަސޫލާ ވިދާޅުވި ސިއްރު ބަސްފުޅަކީ، ކަމަނާގެ ބައްޕާފުޅާއި عَائِشَة ގެ ބައްޕާފުޅާ ދެ ބޭފުޅުން ވެސް، ތިމަން ރަސޫލާއަށް ފަހު، ތިމަން ރަސޫލާގެ އުންމަތުގެ ޚަލީފާއިން ކަމުގައި ވާނެއެވެ.[106]","[105]- تَفْسِيرُ الْقُرْآنِ الْعَظِيمِ لِلإمَامِ الَحْافِظِ ابْنِ كَثِير الدِّمِشْقِي وَصَحِيحُ الجَْامِعِ لِلْإمَامِ الْبُخَارِي\n[106]- زُبْدَةُ التَّفْسِيرِ لِلدُّكْتُورِ مَحُمَّد بنِ سُلَيْمَان الَأْشْقَر"],["(4) عَائِشَة އާއި، حَفْصَة އަށް ކުރެއްވުނު ކުށަށް ތައުބާވެވަޑައިގަތުމަށް އަމުރުކުރައްވައި، اللهُ  ވަޙީކުރެއްވިއެވެ. ތިޔަ ދެ ބޭކަނބަލުން، اللهُ ގެ ޙަޟްރަތަށް ރުޖޫޢަވެވަޑައިގެން ތައުބާވެވަޑައިގެންފި ނަމަ، ތިޔަ ދެ ބޭކަނބަލުންގެ ތައުބާ، އެ إِلٰهُ ޤަބޫލުކުރައްވާނެތެވެ. އެހެނީ ހަމަކަށަވަރުން، ތިޔަ ދެ ބޭކަނބަލުންނަށް ތިޔަ ކުރެއްވުނު ކުށަކީ، ތިޔަ ދެ ބޭކަނބަލުން ވެސް ތައުބާވެވަޑައިގަންނަވާން ޖެހޭ ފަދަ ބޮޑު ކުށެކެވެ. އަދި ރަސޫލާ ރުހިވަޑައިނުގަންނަވާ ކަމެއްގައި ރަސޫލާއާ ދެކޮޅަށް ތިޔަ ދެ ބޭކަނބަލުން އެއް ބޭކަނބަލަކު އަނެއް ބޭކަނބަލަކަށް އެހީތެރިވެ، ވާގިވެރިވެވަޑައިގަންނަވަނީ ނަމަ، ފަހެ ހަމަކަށަވަރުން، އެ ރަސޫލާގެ މައްޗަށް ސަހަރޯވެރިވެވޮޑިގެން، އެ ރަސޫލާއަށް މަދަދުދެއްވާހުށީ، اللهُ އެވެ. އަދި جِبْرِيلُ އެވެ. އަދި މުއުމިނުންގެ ތެރެއިން أبُوْبَكْرُ އާއި، عُمَرُ  ފަދަ ޞާލިޙުންނެވެ. އަދި މިބުނެވުނު ފަރާތްތައް ފިޔަވައި މަލާއިކަތުން ވެސް ވަނީ، އެ ރަސޫލާގެ ވާގިވެރީން ކަމުގައެވެ. ވީއިރު، އެ ރަސޫލާއަށް އެހީތެރިވެ ވާގިވެރިވާނޭ ފަރާތްތައް އެއްގޮތަކަށް ވެސް މަދެއްނޫނެވެ. ދަންނާށެވެ! عَائِشَة އާއި، حَفْصَة އާ ދެ ބޭކަނބަލުންނަށް ވެސް، رَسُولُ اللهِ އާ ޚިލާފުވެވަޑައިގެންނެވުނީ، އެ ރަސޫލާގެ އަނބިއަނބިކަނބަލުންނަށް ދެއްވި ނަފަޤާތުގެ މައްސަލައިގައި ކަމުގައި ބައެއް ޢިލްމުވެރީން ވިދާޅުވެފައި ވެއެވެ. ނަފަޤާތަކީ، އަނބިދަރީންނަށް ދިނުން ލާޒިމުވެގެންވާ ޚަރަދުބަރަދެވެ. ކޮންމެއަކަސް، އެ ދެ ބޭކަނބަލުންނަށް ކުރެއްވުނު ކުށަކީ، زَيْنَبُ بِنْتِ جَحْشُ ގެ ގެކޮޅުގައި އިންނަވައިގެން، رَسُولُ اللهِ  މާމުއިފޮދު ހިއްޕަވާތީވެ، އެ ކަމާ ގުޅޭ ގޮތުން އެ ރަސޫލާގެ އަރިހުގައި ދެންނެވުމަށް، އެ ދެ ބޭކަނބަލުން ރޭއްވެވި ވާހަކަފުޅު ދެންނެވުމުން، رَسُولُ اللهِ  މާމުއި ޙަރާމްކުރައްވައި، އެ ކަން ސިއްރުކުރެއްވުމަށް އެދިވަޑައިގެންފައި ވަނިކޮށް، އެ ސިއްރު ފައުޅުކުރެއްވި ކަމުގެ ކުށެވެ. އަދި އެ ސިއްރު ފައުޅުކުރެއްވުމުގެ ސަބަބުން، ކީރިތި ރަސޫލާގެ ހިތްޕުޅުދަތިވެ، އެ ކަމާމެދު، އެ ރަސޫލާ ރުހިވަޑައިނުގަންނަވާނޭ ކަން، އެ ދެ ބޭކަނބަލުންނަށް އެނގިވަޑައިގެން ތިއްބެވުމާ އެކު ވެސް، އެ ކަން އެ ދެ ބޭކަބަނލުންނަށް ކުރެއްވުނީ، އެ ދެ ބޭކަބަނލުންގެ ހިތްޕުޅުގައި އުފެދުނު ޣީރަތްތެރިކަމެއްގެ ސަބަބުންނެވެ.[107] މި އާޔަތް ބާވައިލެއްވުނު ސަބަބު: زَيْنَبُ بِنْتِ جَحْشُ ގެ ގެކޮޅުގައި އިންނަވައިގެން، رَسُولُ اللهِ  މާމުއިފޮދު ހިއްޕަވައެވެ.އެ ގޮތަށް އެ ކަން ކުރައްވާތީވެ، އެ ކަމާމެދު عَائِشَةُ އާއި، حَفْصَةُ އާ ދެ ބޭކަބަނލުންގެ ހިތްޕުޅުގައި އުފެދުނު ޣީރަތްތެރިކަމެއްގެ ސަބަބުން، ކީރިތި ރަސޫލާގެ އަރިހުގައި ދެންނެވުމަށް އެ ދެ ބޭކަނބަލުން ރޭއްވެވި ވާހަކަފުޅުތައް ދެންނެވުމުން، އެ ދެ ބޭކަނބަލުން އެ ކުރެއްވި ކަންތަކުގެ ހުރި ނުބައިކަން އަންގަވައި މި އާޔަތްބާވައިލެއްވުނެވެ.[108] އަދި މި އާޔަތުގައި މިވާ (وَصَالِحُ الْمُؤْمِنِينَ) މި ބަސްފުޅު ބާވައިލެއްވުނީ، أَبُو بَكْرِ الصِّدِّيق އާއި، عُمَرُ الْفَارُوق އާ މި ދެ ބޭފުޅުންނާ ގުޅޭގޮތުން ކަމުގައި ވެސް ރިވާވެގެން ވެއެވެ.[109]","[107]- زُبْدَةُ التَّفْسِيرِ لِلدُّكْتُورِ مَحُمَّد بنِ سُلَيْمَان الَأْشْقَر\n[108]- تَفْسِيرُ الْقُرْآنِ الْعَظِيمِ لِلإمَامِ الَحْافِظِ ابْنِ كَثِير الدِّمِشْقِي وَصَحِيحُ الَجْامِعِ لِلِإْمَامِ الْبُخَارِي\n[109]- اَلْمُعْجَمُ الَأْوْسَطُ لِلِإْمَامِ أَبِي الْقَاسِمِ الطَّبَرًانِي"],["(5) ހަމަކަށަވަރުން، رَسُولُ اللهِ ގެ ބައެއް އަނބިއަނބިކަނބަލުންނާމެދު ރަސޫލާ ހިތްޕުޅުހަމަޖެހިވަޑައިނުގެންނެވުމުގެ ސަބަބުން، ތިޔަ ކަނބަލުން ވަރިކުރައްވައިފި ނަމަ، ތިޔަ ކަނބަލުންގެ ބަދަލުގައި ތިޔަ ކަނބަލުންނަށްވުރެން މާ ހެޔޮކަން ބޮޑުވެފައި ރަނގަޅު އަނބިއަނބިކަނބަލުން، އެ ރަސޫލާއަށް، اللهُ  ދެއްވުމަކީ ނުހަނު ގާތުގައިވާ ކަމެކެވެ. އަދި އެ ދެއްވޭ އަނބިއަނބިކަނބަލުން ވާނީ، މުސްލިމު އަދި މުއުމިނު ބޭކަނބަލުންކަމުގައެވެ. އަދި އިސްލާމް ދީނުގެ ފަރްޟުތައް އަދާކުރެއްވުންމަތީ ދެމިތިއްބަވާ އަދި، اللهُ އާއި، އެ إِلٰهُގެ މަލާއިކަތުންނާއި، އެ إِلٰهُގެ ފޮތްތަކާއި، އެ إِلٰهُގެ ރަސޫލުން ތެދުކުރައްވާ ބޭކަނބަލުން ކަމުގައެވެ. އަދި، اللهُ އާއި، އެ إِلٰهُގެ ރަސޫލާއަށް ކިޔަމަންތެރިވެވަޑައިގަންނަވާ އަދި ފާފަތަކުންދުރުވެވަޑައިގެން ތައުބާވެވަޑައިގަންނަވާ، އަޅުކަންކުރެއްވުމުގައި ގިނަ ވަގުތު ހޭދަކުރައްވާ ގިނަގިނައިން ރޯދަ ހިއްޕަވާ އަދި ހުރިހައި ގޮތަކުންމެ ތިޔަ ކަނބަލުންނަށްވުރެން ރަނގަޅުވެފައި އިޚްލާޞްތެރިކަން ބޮޑު އަނބިއަނބިކަނބަލުން ކަމުގައެވެ. އަދި ކިއެއްތަ! އޭގެ ތެރެއިން ބައެއް ބޭކަނބަލުން ވާނީ، ފުރާވަރަށް އަރައިފައިވާ ބިކުރުވެރި ބޭކަނބަލުން ކަމުގައެވެ. އަނެއްބައި ބޭކަނބަލުން ވާނީ، ބިކުރުވެރި ނޫން ބޭކަނބަލުން ކަމުގައެވެ. ދަންނާށެވެ! މިއީ، رَسُولُ الله ގެ އަނބިއަނބިކަނބަލުންނަށް އިންޛާރެއްގެ ގޮތުން، اللهُ  ބާވައިލެއްވި ވަޙީ ބަސްފުޅެކެވެ.",""],["(6) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ އަހްލުވެރީންނާއި ތިޔަބައިމީހުންގެ އަމިއްލަ ނަފްސު ނަރަކައިގެ އަލިފާނުން ސަލާމަތްކުރާށެވެ! އެ ކަން އެ ގޮތަށް ކުރެވޭނީ، ހެޔޮ ކަންތައްތަކަށް އަމުރުކޮށް، މުންކަރާތްތައް މަނާކޮށް، اللهُ  އަމުރުކުރެއްވި އެންމެހައި ކަންތައްތައްކޮށް، އެ إِلٰهُ ނަހީކުރެއްވި އެންމެހައި ކަންތައްތަކުން ދުރުވެ، އެ إِلٰهއަށް ކިޔަމަންތެރިކަން އަދާކުރުމަށް ގަދައަޅައި މަސައްކަތްކުރުމުގައި ދެމިތިބެގެންނެވެ. ދަންނާށެވެ! ދަރާއި އެހެނިހެން ތަކެތި އަލިފާނުގައި އަނދާފަދައިން، ނަރަކައިގެ އަލިފާނުގައި އަނދާނީ މީސްތަކުންނާއި ހިލައެވެ. ނަރަކައިގެ ކަންތައް ބެލެހެއްޓެވުމަށާއި، އެ ތާނގެ އަހްލުވެރީންނަށް ޢަޛާބުދެއްވުމަށް، اللهُ  ޢައްޔަންކުރައްވައި ޙަވާލުކުރައްވައިފައިވާ މަލާއިކަތުންނަކީ، ނުހަނު ބިޔަ އަދި އެހައިމެ ހަރުކަށި ގަދަފަދަ މަލާއިކަތުންނެވެ. އަދި އެ މަލާއިކަތުން ހެއްދެވިފައި ވަނީ ނަރަކައިގެ އަހްލުވެރީންނަށް ޢަޛާބުދެއްވުމަށެވެ. ވީމާ، ނަރަކައިގެ އަހްލުވެރީންނަށް އެ މަލާއިކަތުން އެއްވެސް ރަޙްމެއް ނުބަހައްޓަވާނޭ ކަން ކަށަވަރެވެ. އަދި ފަހަރެއްގައި ވެސް، އެ إِلٰهُގެ އަމުރުފުޅަށް އުރެދިވަޑައިގެންނެވުމެއް ނެތި، އެ إِلٰهُ އަމުރުކުރެއްވި ކޮންމެ ކަމެއްމެ، އެއްވެސް ލަހެއްފަހެއް ނެތި، އެހައިމެ އަވަހަށް ނުހަނު ކުޅަދާނަފުޅުކަމާ އެކު އެ މަލާއިކަތުން ފުރިހަމަކުރައްވާނެތެވެ. ދަންނާށެވެ! ابْنُ جَرِيْرُ الطَّبَرِي  ވިދާޅުވިއެވެ. ދީނުގެ އެންމެހައި ކަންތަކާއި، ރިވެތި އަދަބުތަކާއި، މާތްވެގެންވާ އަޚްލާޤު، ދަރީންނަށް ދަސްކޮށްދިނުމަކީ، މުސްލިމުންނަށް ވާޖިބުކަމެއް ކަން މި އާޔަތުން ރަނގަޅަށް އެނގި ސާބިތުވެއެވެ.[110]","[110]- تَفْسِيرُ جَامِعِ الْبَيَانِ لِلإْمَامِ مَحُمَّدِ بنِ جَرِيرِ الطَّبَرِي"],["(7) ޤިޔާމަތް ޤާއިމުވާ ދުވަހުން، ކާފިރުން ނަރަކައަށް ވެއްދެވޭ ހިނދު، އެބައިމީހުންނަށް މި ފަދައިން ގޮވައިލެއްވޭނެތެވެ. އޭ ކާފިރުންނޭވެ! ތިޔަބައިމީހުން މި އަދު ބާވަތްބާވަތުގެ ޢުޛްރުނުދައްކާށެވެ! އެހެނީ، މި އަދު ތިޔަބައިމީހުންނަށް ސަޒާދެއްވޭ ކަން ކަށަވަރީ، ދުނިޔޭގައި ތިޔަބައިމީހުން ކޮށްއުޅުނު ޢަމަލުތަކުގެ ބަދަލުގައެވެ. މި ފަދައިން ގޮވައިލެއްވޭހުށީ، ނަރަކައިން މިންޖުވާނޭ ކަމުގެ ކުޑަވެސް އުންމީދެއް އެބައިމީހުންނަށް ނުދެއްވުމަށާއި، އެބައިމީހުން މުޅީން މާޔޫސްކުރެއްވުމަށް ޓަކައެވެ.",""],["(8) އޭ اللهُ ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُ ގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންނަށް ކުރެވިފައިވާ ފާފަތަކާމެދު ހިތާމަކޮށް އެ ފާފަތައް ފުއްސަވައިދެއްވުމަށް އެދި ދުޢާކޮށް، އިޚްލާޞްތެރިކަމާ އެކު، اللهُ ގެ ޙަޟްރަތުގައި ދަންނަވާށެވެ! އަދި އެއިން އެއްވެސް ފާފައަކަށް އަރައިނުގަތުމަށް ޢަޒްމުކަނޑައަޅައި، ތެދުވެރި އިޚްލާޞްތެރި ތައުބާއަކުން، اللهُ އަށް ތިޔަބައިމީހުން ތައުބާވާށެވެ! އެ ފަދަ ތައުބާއަކުން ތިޔަބައިމީހުން ތައުބާވެއްޖެ ނަމަ، ތިޔަބައިމީހުންނަށް ކުރެވިފައިވާ ކުށްތަކާއި ފާފަތައް، ތިޔަބައިމީހުންގެ ވެރި رَبُّ، ތިޔަބައިމީހުންނަށް ޓަކައި ފުއްސަވައިދެއްވާނެތެވެ. އަދި އެ ތަންތާނގެ ގަނޑުވަރުތަކާއި ބަގީޗާތަކުގެ ދަށުން ތަފާތު ބާވަތްބާވަތުގެ ކޯރުތައް ހިނގަހިނގައި ހުންނަ ސުވަރުގެތަކަށް ތިޔަބައިމީހުން ވައްދަވާނޭ ކަމީ ކަށަވަރު ކަމެކެވެ. އެ ދުވަހަކީ، ނަބިއްޔާއާއި، އެ ނަބިއްޔާގެ އަރިހުގައި ތިއްބެވި މުއުމިނުންނާ އަދި އެހެނިހެން މުއުމިނުންނަށް ވެސް، اللهُ  ޢަޛާބުނުދެއްވާނޭ އަދި އެބައިމީހުން ނިކަމެތިނުކުރައްވާނޭ އަދި އެބައިމީހުން ލަދުވެތި ވެސް ނުކުރައްވާނޭ ދުވަހެވެ. އަދި އެ ދުވަހުން، މުއުމިނުންގެ ދަރަޖަ ނުހަނު މަތިވެރިކުރައްވާނޭ މެއެވެ. އަދި އެ ދުވަހުން، އެބައިމީހުންގެ ނޫރު އެބައިމީހުންގެ ކުރިމަތީންނާއި އެބައިމީހުންގެ ކަނާތްފަރާތުން ހިނގަހިނގައި ހުންނާނެތެވެ. އަދި ހަމަ އެ ވަގުތު، اللهُ އަށް އެބައިމީހުން ދަންނަވާނެތެވެ. އޭ އަޅަމެންގެ ވެރި رَبّއެވެ. އަޅަމެން ޞިރާޠުމަގުން ގޮސް، އަޅަމެންނަށް ސުވަރުގެ ވަދެވިއްޖެއުމަށް ދާނދެން އަޅަމެންގެ ނޫރު އަޅަމެންނާ އެކުގައި ލައްވައި، އަޅަމެންނަށް ޓަކައި، އެ ނޫރު ދަމަހައްޓަވައިފާނދޭވެ! އަދި އަޅަމެންނަށް ޓަކައި، އަޅަމެންގެ ކުށްތައް ފޮރުއްވައިދެއްވައި، އަޅަމެންގެ ފާފަތައް ފުއްސަވައިދެއްވައިފާނދޭވެ! ހަމަކަށަވަރުން، އިބަ إِلٰهއީ، ކޮންމެ ކަމެއްގެ މައްޗަށް ކުޅަދުންވަންތަ إِلٰهއެވެ.",""],["(9) އޭ ނަބިއްޔާއެވެ! ފައުޅުގައި ކުފުރުވެރިކަން އިޢުލާނުކުރާ ކާފިރުންނާ ދެކޮޅަށް ޖިހާދުކުރައްވާށެވެ! އަދި އިސްލާމްކަން ދުލުކޮޅުން ފައުޅުކޮށް، ކުފުރުވެރިކަން ސިއްރުކުރާ މުނާފިޤުން، ޝަރްޢީ ޙައްދަކަށް އަރައިގެންފި ނަމަ، އިސްލާމީ ޝަރީޢަތުގައި އެ ކަމަކަށް ކަނޑައެޅިފައިވާ ޢުޤޫބާތް އެބައިމީހުންނަށް ދެއްވައި، އެބައިމީހުންގެ މައްޗަށް ޙުއްޖަތް ޤާއިމުކުރައްވައި، އިސްލާމް ދީނުގެ އެންމެހައި ފަރްޟުތައް އަދާކުރުމަށް އެބައިމީހުންނަށް އަމުރުކުރައްވާށެވެ! އެބައިމީހުންނާމެދު އެ ފަދައިން ޢަމަލުކުރައްވައި އެބައިމީހުންނާ ދެކޮޅަށް ޖިހާދުކުރައްވާށެވެ![111] އެހެނީ، ހަމަކަށަވަރުން މުނާފިޤުންނަކީ، ޝަރްޢީ ޙައްދުތަކަށް އަރައިގަތުން ގިނަ، ވަރަށް މަދު ފަހަރަކު މެނުވީ، اللهُ އަށް ޛިކްރުނުކުރާ، ދީނުގެ ފަރްޟުތައް އަދާކުރުމުގައި ނުހަނު ފަރުވާކުޑަކުރާ ބަޔެކެވެ. ވުމާއެކު، ކާފިރުންނާއި މުނާފިޤުންނާ ދެކޮޅަށް ޖިހާދުކުރެއްވުމުގައި ނުހަނު ހަރުކަށިކަމާ އެކު މުޢާމަލާތުކުރައްވާށެވެ! އަދި ޤިޔާމަތް ދުވަހުން، ކާފިރުންނާއި މުނާފިޤުން ތިބޭނޭ ތަނެއް ކަމުގައި ވާހުށީ ނަރަކައެވެ. އަދި އެނބުރި ދިއުމަށް ޓަކައި، ނަރަކައަކީ ހައުދަހައިވާ ނުބައިކަން ބޮޑު ތަނެކެވެ.","[111]- زُبْدَةُ التَّفْسِيرِ لِلدُّكْتُورِ مَحُمَّد بنِ سُلَيْمَان الَأْشْقَر"],["(10) نُوحُ ގެ އަނބިކަމަނާއާއި، لُوْطُ ގެ އަނބިކަމަނާގެ ވާހަކަ، ކާފިރުންނަށް ހުރި ޢިބްރަތްތެރި މިސާލެއްގެ ގޮތުގައި، اللهُ  ބަޔާންކުރައްވަތެވެ. އެ ދެ އަންހެނުންމެ ތިބީ، اللهُ ގެ އަޅުތަކުންގެ ތެރެއިން ނުހަނު ޞާލިޙު ދެ އަޅުންގެ އަނބިކަނބަލުންގެ ގޮތުގައެވެ. ނަމަވެސް، އެ ދެ އަންހެނުން ވެސް އެ ދެ ރަސޫލުންނަށް ޚިޔާނާތްތެރި ވިއެވެ. ދަންނާށެވެ! نُوحُ އާއި لُوطُ އަކީ، اللهُ  ފޮނުއްވެވި ދެ ރަސޫލުން ކަމުގައި ވުމާއެކު ވެސް، اللهُ ގެ ޢަޛާބު އައިސް ކުރިމަތިވީ ހިނދު، އެ ދެ ރަސޫލުންގެ ދެ އަނބިކަނބަލުންނަށް ވެސް އެ ދެ ރަސޫލުންގެ ފަރާތްޕުޅުން އެއްވެސް ރައްކައުތެރިކަމެއް އަދި އެހީތެރިކަމެއް ވިއަސް ނުދެއްވުނެވެ. އަދި ޤިޔާމަތް ޤާއިމުވާ ދުވަހުން، އެ ދެ އަންހެނުންނަށް ވެސް އެންގެވޭނެތެވެ. ނަރަކައަށްވަންނަ އެންމެހައި ކާފިރުންނާ އެކު، ތިޔަ ދެ މީހުން ވެސް ނަރަކައަށް ވަންނާށެވެ.[112] ދަންނާށެވެ! نُوحُ ގެ އަނބިކަމަނާ އެ ރަސޫލާއަށް ކުރި ޚިޔާނާތެއް ކަމުގައި ބުނެވެނީ، އެ ރަސޫލާއީ މޮޔައެއްކަމުގައި ބުނެ ވާހަކަދައްކައި އުޅުނުކަމެވެ.[113] އެހެންކަމުން، އެ ކަމަނާގެ ޤައުމުގެ މީހުންގެ ތެރެއިން، اللهُ އަށް އުރެދި ނުކިޔަމަންތެރިވި ކާފިރުންގެ މައްޗަށް، އެ إِلٰهُ ފޮނުއްވި ޢަޛާބުގައި އެ ކަމަނާ ވެސް ހަލާކުވެ ނެތި ދިޔައީއެވެ. އަދި لُوْطُ ގެ އަނބިކަމަނާ، އެ ރަސޫލާއަށް ކުރި ޚިޔާނާތެއް ކަމުގައި ބުނެވެނީ، ބުރުސޫރަ ރިވެތި ފިރިހެނުންތަކެއް، އެ ރަސޫލާގެ އަރިހަށް އައިސް ތިބި ޚަބަރު ކާފިރުންނަށް ދިންކަމެވެ.[114] އެހެންކަމުން، އެ ކަމަނާގެ ޤައުމުގެ މީހުންގެ ތެރެއިން، الله އަށް އުރެދި ނުކިޔަމަންތެރިވި ކާފިރުންގެ މައްޗަށް، އެ إِلٰهُ ފޮނުއްވި ޢަޛާބުގައި އެ ކަމަނާ ވެސް، ހަލާކުވެ ނެތިދިޔައީއެވެ. އަދި ދަންނާށެވެ! ބުރުސޫރަ ރިވެތި ފިރިހެނުންތަކެއްގެ ސިފައިގައި، لُوْطُ ގެ އަރިހަށް ވަޑައިގެން ތިއްބެވީ މަލާއިކަތުންގެ ވަފުދެކެވެ.","[112]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[113]- تَفْسِيرُ الْكَشْفِ وَالْبَيَانِ لِلِإْمَامِ الثَّعْلَبِي\n[114]- تَفْسِيرُ الْكَشْفِ وَالْبَيَانِ لِلِإْمَامِ الثَّعْلَبِي"],["(11) އަދި ފިރްޢައުނުގެ އަނބިކަނބަލުން آسِيَةُ بِنْتِ مُزَاحِمُގެ ވާހަކަ، މުއުމިނުންނަށްހުރި ޢިބްރަތްތެރި މިސާލެއްގެގޮތުގައި، اللهُ  ބަޔާންކުރައްވަތެވެ. ދަންނާށެވެ! ފިރްޢައުނުގެ އަނބިކަނބަލެއްގެ ގޮތުގައި، އޭނާގެ ގޭގައި آسِيَةُ بِنْتِ مُزَاحِم އިންނެވި އިރު، ދުޢާކުރައްވައި، اللهُ އަށް އެ ކަމަނާ ދެންނެވިއެވެ. އޭ އަޅުގެ ވެރި رَبّއެވެ. އިބަ إِلٰهُގެ ރަޙްމަތްވަންތަކަމުން، ފިރްޢައުނާއި އޭނާކުރާ ޝިރްކުގެ ޢަމަލުތަކުން، މި އަޅާ މިންޖުކުރައްވައި ސަލާމަތްކޮށްދެއްވައިފާނދޭވެ! އަދި، އިބަ إِلٰهއަށް ޝިރްކުކުރާ އަނިޔާވެރި ޤައުމުގެ މީހުންގެ ކިބައިން ވެސް، މި އަޅާ ސަލާމަތްކޮށްދެއްވައިފާނދޭވެ! އަދި، އިބަ إِلٰهُގެ ޙަޟްރަތުގައި، އިބަ إِلٰهއާ އެންމެ ކުއްތަންވެގެންވާ އަޅުތަކުންނަށް ޚާއްޞަކުރެއްވިގެންވާ ސުވަރުގޭގައި، ތިމަން އަޅާއަށް ގަނޑުވަރެއް ބިނާކޮށްދެއްވައިފާނދޭވެ! ފަހެ، آسِيَةُ بِنْتِ مُزَاحِمއަކީ، އެންމެ ކާފިރުކަން ބޮޑު އެކަކު ކަމުގައިވާ، ފިރްޢައުނުގެ އަނބިކަނބަލުން ކަމަށް ވުމާއެކު ވެސް، އެ ކަމަނާގެ ކިބައިގައި ހުރި ފުރިހަމަ އީމާންކަމުގެ ސަބަބުން، އެ ކަމަނާގެ ދުޢާފުޅު އިޖާބަކުރައްވައި، ނިޢުމަތްތަކުން ފުރިގެންވާ ސުވަރުގޭގައި، އެ ކަމަނާއަށް ޓަކައި، اللهُ  ގަނޑުވަރެއް ބިނާކޮށްދެއްވިއެވެ.[115] ދަންނާށެވެ! އެ ކަމަނާ، اللهُ އަށް އީމާންވެވަޑައިގެންނެވުމާ އެކު، ފިރްޢައުނުގެ އަނބިކަނބަލެއްގެ ގޮތުގައި އޭނާގެ ގަނޑުވަރުގައި އިންނެވިކަމުގައި ވިއަސް، ފިރްޢައުނުގެ ކާފިރުކަމުން، އާޚިރަތުގައި އެ ކަމަނާއަކަށް އެއްވެސް ގެއްލުމެއް ލިބިވަޑައެއްނުގަންނަވާނެތެވެ. އަދި އޭނާގެ ކިބައިގައި ހުރި ކާފިރުކަމާއި، ބޮޑާކަމާއި، ގަދަފަދަކަމާއި، އާރާއިބާރުގެ ބޭނުންކޮށްގެން ވެސް، މުއުމިނުން ހަލާކުކޮށެއްނުލެވުނެވެ. އަދި ކިއެއްތަ! އެންމެފަހުން، ޚުދު ފިރްޢައުނާއި، އޭނާގެ ބަސްޤަބޫލުކޮށް، ކާފިރުކަމުގައި އޭނާއާ ބައިވެރިވި އެންމެން ޣަރަޤުވެ، ހަލާކުވެ، ނެތިދިޔައީއެވެ. ދަންނާށެވެ! އެ ބައެއްގެ ކިބައިން ސަލާމަތްކޮށްދެއްވުމަށް، އެ ކަމަނާ އެދިވަޑައިގެންނެވި އަނިޔާވެރި ޤައުމުގެ މީހުންނަކީ، ފިރްޢައުނާއި އޭނާއާ ތަބާވެގެން ތިބި قِبْطِيَّ ކާފިރުންނެވެ.[116]","[115]- اللُّبَابُ فِي عُلُومِ الْكِتَابِ لِلِإْمَامِ أَبِي حَفْصِ النُّعْمَانِي\n[116]- تَفْسِيرُ الِإْمَامِ مُقَاتِلِ بْنِ سُلَيمَان"],["(12) އަދި عِمْرَانُގެ ދަރިކަނބަލުން مَرْيَم ގެ ވާހަކަ ވެސް، މުއުމިނުންނަށް ހުރި، ޢިބްރަތްތެރި މިސާލެއްގެގޮތުގައި، اللهُ  ބަޔާންކުރައްވަތެވެ. އެހެނީ، އެ ކަމަނާގެ ލަދުވެތިގުނަވަން އެ ކަމަނާ ރައްކައުތެރިކުރެއްވިއެވެ. ދަންނާށެވެ! އެ ކަމަނާގެ ޒަމާނުގައި، އެ ކަމަނާގެ ޤައުމުގައި އުޅުނު ގިނަމީހުންނަކީ، اللهُ އަށް އުރެދި، އެ إِلٰهއަށް ކާފިރުވި މީހުންނެވެ. ނަމަވެސް، އެ إِلٰهއަށް އީމާންވެވަޑައިގެންނެވުމާ އެކު، އެ إِلٰهއަށް އަޅުކަންކުރެއްވުމުގައި އެ ކަމަނާ އަބަދުވެސް މަޝްޣޫލުވެވަޑައިގެން އުޅުއްވިއެވެ. އަދި އެ ކަމަނާގެ ހަށިކޮޅުގައި ދީންވެރިކަމާއި، ޢިއްފަތްތެރިކަމާއި، ޠާހިރުކަން ހުރީ، އެ ފަދަ އެހެން މިސާލެއްނުވާ ފަދަ މަތިވެރި ދަރަޖައަކަށެވެ. އަދި އެ ކަމަނާގެ އަބުރުފުޅު ރައްކައުތެރިކުރެއްވީ، އެ ކަމަނާ ފަދަ އެއްވެސް އަންހެނަކަށް ތިމާގެ އަބުރު ރައްކައުތެރިކުރެވޭނޭ އެންމެ މަތިވެރި ދަރަޖައަށެވެ. ވުމާއެކު، ދުނިޔެއާއި އާޚިރަތުގައި ނުހަނު މާތްކަމާއި މަތިވެރި ދަރަޖަ ވެސް އެ ކަމަނާއަށް، اللهُ  ދެއްވިއެވެ. އަދި އެންމެހައި އަންހެނުންގެ ތެރެއިން އެ ކަމަނާ ޚާއްޞަކުރައްވައި، އެ ކަމަނާގެ ދަރަޖަފުޅު އުފުއްލަވައި، އަޒަލުގައި، އެ إِلٰهُ ކަނޑައަޅުއްވައިފައިވާ ގޮތުގެ މަތީން އެ ކަމަނާއަށް ދަރިކަލަކު ދެއްވުމަށް، އެ إِلٰه މިންވަރުކުރެއްވިއެވެ. އެ ހިނދު، އެ ކަމަނާގެ ހަށިކޮޅަށް ފުމެލެއްވުމަށް، جِبْرِيْلُ އަށް، اللهُ  އަމުރުކުރެއްވިއެވެ. ވުމާއެކު، އެ إِلٰهُ އަމުރުކުރެއްވި ފަދައިން، جِبْرِيْلُ  އެ ކަމަނާގެ ހަށިކޮޅަށް ފުމެލެއްވުމުން، ހަމަ އެ ހިނދުމެ، އެ ފުމެލެއްވުމުގެ އަސަރު އެ ކަމަނާގެ ރަޙިމުފުޅަށް ވާޞިލުވެ، عِيْسَى އާއިގެން އެ ކަމަނާ އާލާސްވެއިންނެވިއެވެ. އަދި އެ ކަމަނާ ވެވަޑައިގެންނެވީ، އެ ކަމަނާގެ ސާހިބުވަންތަ إِلٰهُގެ ކަލިމަފުޅުތަކާއި، އެ إِلٰهُ ބާވައިލެއްވި ފޮތްތައް ތެދުކުރައްވާ އަދި އެ ފޮތްތަކަށް އީމާންވެވަޑައިގެން އިންނެވި ބޭކަނބަލަކު ކަމުގައެވެ. އަދި جِبْرِيْلُ އަކީ، އެ ކަމަނާގެ އަރިހަށް، اللهُ  ފޮނުއްވި ރަސޫލަކުކަމުގައި، جِبْرِيْلُ އެ ކަމަނާއަށް ދެންނެވުމުން، އެ ބަސްފުޅު އެ ކަމަނާ ތެދުކުރެއްވިއެވެ. އަދި عِيْسَى އާމެދު، جِبْرِيْل  އެ ކަމަނާއަށް ދެއްވި އުފައުވެރިކަމުގެ ޚަބަރު ވެސް، އެ ކަމަނާ ތެދުކުރެއްވިމެއެވެ. އެ ޚަބަރުގައި ވަނީ، عِيْسَى އަކީ، اللهُ އާ ކުއްތަންކުރެއްވިގެންވާ ރަސޫލަކު ކަމުގައި ވާނޭ ކަމަށާއި، އެހެނިހެން ރަސޫލުންނަށް ފޮތް ބާވައިލެއްވި ފަދައިން، އެ ރަސޫލާއަށް ވެސް ފޮތް ބާވައިލައްވާނޭ ވާހަކައެވެ. އަދި އަޅުތަކުން އުޅުމަށް ޓަކައި، اللهُ  ބާވައިލެއްވި ޝަރީޢަތަށް ޢަމަލުކުރެއްވުން މަތީ ދެމިހުންނެވި އަދި، އެ إِلٰهއަށް ކިޔަމަންތެރި އަޅުތަކުންގެ ތެރެއިން އެ ކަމަނާ ވެވަޑައިގަތެވެ.[117] ދަންނާށެވެ! އެ ކަމަނާގެ އަހްލުވެރީންނަކީ ވެސް، اللهُ ގެ އަމުރުފުޅުތަކަށް ކިޔަމަންތެރިވެވަޑައިގަތުމާ އެކު، އެ إِلٰهُ ނަހީކުރެއްވި އެންމެހައި ކަންތައްތަކުން ދުރުވެ ރައްކައުތެރިވެ އުޅުއްވި، އެ إِلٰهُގެ ޞާލިޙު އަޅުންނެވެ.[118] ފަހެ، اللهُ  ދެއްވި ވާގިފުޅުން، ކީރިތި ޤުރްއާނުގެ އަށާވީސްވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މިކުޑަކުޑަ ޢަމަލު، اللهُ  ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރު ކޮށްދެއްވުން ވެސް މެއެވެ.","[117]- الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[118]- التَّفْسِيرُ الْوَاضِحُ لِلدُّكْتُورِ مَحُمَّدِ الحِْجَازِي"],["سُورَةُ الْمُلْكِއަކީ، ކީރިތި ޤުރްއާނުގެ (76) ފަސްދޮޅަސް ހަތްވަނަ ސޫރަތެވެ. އަދި “اَلْمَانِعَة]ގެ ނަމުންނާއި، ‏‏“‏اَلْمُنَجِّيَة‏‏]ގެ ނަމުންނާއި، ‏‏“‏اَلْوَاقِيَة]ގެ ނަމުން ވެސް، މި ސޫރަތަށް ނަންދެވިފައި ވެއެވެ. މިއީ، މައްކީ ސޫރަތެކެވެ. މި ސޫރަތުގައި ވަނީ (30) ތިރީސް އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. އަދި މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. މި ސޫރަތް ބާވައިލެއްވުނީ سُورَةُ الطُّورِއަށް ފަހުގައެވެ.\nމި ސޫރަތް ފައްޓަވައިފައި ވަނީ، ޘަނާގެ ބަސްފުޅެއް ކަމުގައިވާ “تَبَارَكَ] މި ލަފްޒުންނެވެ. މާނައީ: “މަތިވެރިވަންތަކަމާއި، ދަރުމަވަންތަކަމާއި، ބަރަކާތްވަންތަކަން ނުހަނު ތަނަވަސްވެފައި އެހައިމެ ބޮޑެވެ.] އަދި ކޮންމެ ރެއަކު، މި ސޫރަތް ކިޔަވާ މީހާ ކަށްވަޅުގެ ޢަޛާބުން ސަލާމަތްވާނޭ ކަމަށް عَبْدُ اللهِ بْنِ مَسْعُود ގެ އަރިހުން ވާރިދުވެފައި ވެއެވެ. އަދި، الله ގެ ބަރަކާތްވަންތަކަމާއި، މަތިވެރިވަންތަކަމާއި، ކުޅަދުންވަންތަކަމާއި، އެ إِلٰهُގެ ޢިލްމުފުޅުގެ ތަނަވަސްކަމާއި، ޚަލްޤުތަކުންގެ މައްޗަށް، އެ إِلٰهُ ނުހަނު އޯގާވަންތަވެވޮޑިގެންވާ ކަމުގެ ވާހަކައިންނެވެ. އެ ގޮތުން، މީސްތަކުން ދިރިއުޅުމަށް ފަސޭހަ ތަނެއްގެ ގޮތުގައި ބިން ލެއްވި ވާހަކަ މި ސޫރަތުގައި، އެ إِلٰهُ ބަޔާންކުރައްވައިފައި ވެއެވެ. އެއަށްފަހު، ބަޔާންކުރައްވައިފައި ވަނީ، الله އަށް އުރެދި ކާފިރުވާ މީހުން، ޤިޔާމަތް ދުވަހުން އެބައިމީހުންގެ ކުށަށް އިޢުތިރާފުވުމުން، އެބައިމީހުންނަށް ދެއްވާނޭގަދަފަދަ ޢަޛާބުގެ ވާހަކައެވެ.\nއަދި ހަމަ އެހެންމެ، އިސްވެދިޔަ އުންމަތްތަކުގެ މީހުންގެ ގާތަށް، އެ إِلٰهُ ފޮނުއްވި ރަސޫލުންގެ ދަޢުވަތު ޤަބޫލުނުކުރި މީހުންގެ މައްޗަށް، ދުނިޔޭގައި، އެ إِلٰهُ ފޮނުއްވި ޢުޤޫބާތުގެ ވާހަކައެވެ. ދެން އެއަށްފަހު، ބަޔާންކުރައްވައިފައި ވަނީ މުއުމިނުންނާއި ކާފިރުންގެ މިސާލެވެ. އަދި މަރުވުމަށް ފަހު އަލުން ދިރުއްވައި މަޙްޝަރުކުރައްވާނޭ ކަމަށް، އިންކާރުކުރާ މީހުންގެ ސުވާލާއި އެބައިމީހުންނަށް ދެއްވާނޭ ޖަވާބެވެ. އަދި އެ ދުވަހުން އެ ފަދަ މީހުންނަށް ލިބޭނޭ ހިތާމައާއި އެބައިމީހުން ތިބޭނޭ ސިފައެވެ. އަދި ބަޔަކާ މެދު ހެޔޮ ގޮތެއް ނުވަތަ ދެރަ ގޮތެއް، އެ إِلٰهُ މިންވަރުކުރައްވައިފި ނަމަ، އެ މިންވަރުފުޅާ ޚިލާފަށް އެއްވެސް ކަމެއް ކޮށްދެވޭނޭ އެއްވެސް އެހެން ފަރާތެއް ނުވާކަން، މި ސޫރަތުގެ ފަހުކޮޅުގައި ބަޔާންކުރައްވައިފައި ވެއެވެ. މި ސޫރަތް ނިންމަވައިލައްވައިފައި ވަނީ، އަޅުތަކުންގެ ބޭނުންތައް ފުއްދުމަށް ޓަކައި، الله  ދެއްވައިފައިވާ މީރު ފެނުގެ ނިޢުމަތް، އެ إِلٰهُ ގެންދަވައިފި ނަމަ، މީސްތަކުންނަށް އެ ފަދަ މީރު ފެނެއް ލިބިދިނުމުގެ ކުޅަދާނަކަން ލިބިގެންވާ އެއްވެސް ފަރާތެއް، އެ إِلٰهُ މެނުވީ ނުވާކަން ބަޔާންކުރެއްވުމުންނެވެ.\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ދުނިޔޭގައި ވެސް އަދި އާޚިރަތުގައި ވެސް، ހުރިހައި އެއްޗަކާއި ކަމެއްގެ ވެރިކަން، އެ إِلٰهއަށް މިލްކުވެގެންވާ[1] إِلٰهُ ނުހަނު ބަރަކާތްވަންތައެވެ. އެހެންކަމުން، އެ إِلٰهُގެ ޚަލްޤުތަކުންނަށް، އެ إِلٰهُ ދަރުމަކުރައްވައި ފަހިކޮށްދެއްވައިފައިވާ ނިޢުމަތްތައް އަދަދު ނުކުރެވޭހައި ގިނައެވެ. އަދި، އެ إِلٰهُގެ ޛާތުފުޅާއި، އިސްމުފުޅުތަކާއި، ސިފަފުޅުތަކާއި، ކުރައްވާ ކަންތައްތައް، އެ إِلٰهُ ނޫން ހުރިހައި އެއްޗަކަށްވުރެން މަތިވެރިވެ މާތްވެގެން ވެއެވެ. އަދި، الله އީ، ކޮންމެ ކަމެއްގެ މައްޗަށްމެ ކުޅަދުންވަންތަ إِلٰهއެވެ. ވީމާ، އެ إِلٰهُ މިންވަރުކުރެއްވި ކޮންމެ ކަމެއްމެ، އެ މިންވަރުކުރެއްވި ގޮތަކަށް އެ ކަމެއް ވާނެތެވެ. އަދި ކަމެއް ކުރެއްވުމަށް، އެ إِلٰهُ އިރާދަކުރައްވައިފި ނަމަ އެ ކަމަކަށް ހުރަސްއެޅޭނޭ ހަމަ އެއްވެސް ފަރާތެއް ނުވެއެވެ.","[1]- مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر"],["(2) އެ إِلٰهއީ، ތިޔަބައިމީހުން ކުރެ އެންމެ ޢަމަލު ރަނގަޅު މީހަކީ ކާކުތޯ ބައްލަވައި އިމްތިޙާނުކުރެއްވުމަށް ޓަކައި، ތިޔަބައިމީހުންގެ ހަށިތަކުގައި ފުރާނަ އަޅުއްވައި، ދިރުން ލައްވައި، ކޮންމެ މީހެއްގެ އަޖަލު ހަމަވުމުން، އެ މީހެއްގެ ހަށިގަނޑުން ފުރާނަ ނެރުއްވައި މަރުގަންނަވާ، إِلٰهއެވެ. އަދި އަމުރުތަކާއި ނަހީތައް ބާވައިލައްވައި، އިންސީންނާއި ޖިންނީންނަށް ތަކުލީފުޖެއްސެވީ، އެބައިމީހުން އިމްތިޙާނުކުރެއްވުމުގެ ގޮތުންނެވެ. އެ ފަދައިން އެބައިމީހުން އިމްތިޙާނުކުރެއްވެނީ، އިޙުސާންތެރިޔާގެ އިޙުސާންތެރިކަމާއި، ކިޔަމަންތެރިޔާގެ ކިޔަމަންތެރިކަން ފައުޅުކުރެއްވުމަށެވެ. އަދި ފުރެދުންތެރިޔާގެ ފުރެދުންތެރިކަމާއި، ނުބައި ނުލަފާކަން ފައުޅުކުރެއްވުމަށް ވެސް މެއެވެ. އަދި އެ ހުރިހައި ކަމެއް ފައުޅުކުރައްވާ ދުވަހުން، ދުނިޔޭގައި އުޅުނު އިރު ތިޔަބައިމީހުން ކުޅަ ޢަމަލުތަކާ އެކަށޭނަ ޖަޒާ ނުވަތަ ސަޒާ ތިޔަބައިމީހުންނަށް، އެ إِلٰهُ ދެއްވާނެތެވެ. އަދި، އެ إِلٰهއީ، ކޮންމެ ކަމަކަށްމެ ކުޅަދުންވަންތަ ޢަޒީޒުވަންތަ، އަޅުތަކުންގެ ފާފަ ގިނަގިނައިން ފުއްސަވާ إِلٰهއެވެ.",""],["(3) އެ إِلٰهއީ، މަތިމައްޗަށް ހަތް އުޑު އުފެއްދެވި إِلٰهއެވެ. ރަޙްމާނުވަންތަ إِلٰهُ، މަތިމައްޗަށް ހަތް އުޑު އުފައްދަވައިފައިވާ އިރު، އެއްވެސް އުނިކަމެއް ނުވަތަ އައިބެއް އަދި ހަމަނުޖެހޭ ގޮތެއް ވިއަސް، އެ އުޑުތަކުގައި ވަނިކޮށް ތިބާއަކަށް ނުފެންނާނެތެވެ. އެހެނީ، އެ އުޑުތައް، އެ إِلٰهُ އުފެއްދެވީ، އެ إِلٰهُގެ ކަށަކުޅަދުންވަންތަކަން ފައުޅުވެ އެނގޭ ގޮތަށް ނުހަނު ފުރިހަމައަށެވެ. ފަހެ، ތިބާ ތަކުރާރުކޮށް ނަޒަރުހިންގައި އެ އުޑަށް ބަލައިބަލާށެވެ! އެ އުޑުގެ ބޮޑުކަމާއި ތަނަވަސްކަމާ އެކު ވެސް، އެ އުޑުގައި އެއްވެސް ފެޅުމެއް ރެނދެއް އަދި ކިތަންމެ ކުޑަ އުނިކަމެއް ވިޔަސް، އެ އުޑުގައި ވަނިކޮށް ތިބާއަށް އެބަ ފެނޭހެއްޔެވެ؟ ދަންނާށެވެ! އެ إِلٰهُ، އެ އުޑުތައް އުފައްދަވައިފައި ވަނީ ނުހަނު ފުރިހަމައަށް އެއްވެސް އައިބެއް ނެތިއެވެ.",""],["(4) ދެން ވެސް، ތަކުރާރުކޮށް ދެފަހަރަށް ނަޒަރުހިންގައި ތިބާ އެ އުޑަށް ނިކަން ބަލައިބަލާށެވެ! އަދި ތަކުރާރުކޮށް ނަޒަރުހިންގައި، ކިތަންމެ ގިނައިން ތިބާ އެ އުޑަށް ބެލިކަމުގައި ވިޔަސް، އެ އުޑު ހެއްދެވުމުގައި އެއްވެސް އައިބެއް އަދި އުނިކަމެއް ވިއަސް، އެ އުޑުގައި ވަނިކޮށް ނުފެނުމުގެ ސަބަބުން، ލޮލަށް ވަރުބަލިކަން ލިބި، ދެރަވެ، ނިކަމެތިވެގެންވާ ޙާލު، ތިބާގެ ނަޒަރު ތިބާގެ ގާތަށް އެނބުރި އަންނަހުއްޓެވެ. ދަންނާށެވެ! އެ އުޑު ހެއްދެވި ގޮތާ މެދު ބަލައި، ވިސްނައި، ފިކުރުކުރުމަށް އިންސާނާއަށް، އެ إِلٰهُ އަމުރުކުރެއްވީ، އޭނާގެ މައްޗަށް ޙުއްޖަތް ޤާއިމުކުރައްވާ ދުވަހުން އޭނާ ދައްކާނޭ އެއްވެސް ޢުޛުރެއް ނުއޮތުމަށް ޓަކައެވެ.[2]","[2]- صَحِيحُ التَّرْغِيبِ وَالتَّرْهِيبِ لِلْإِمَامِ نَاصِرِ الدِّينِ الْألْبَانِي رقمُ الْحَدِيثِ : 1589"],["(5) އަދި ހަމަކަށަވަރުން، ބައްތިތަކެއް ފަދަ ތަރިތަކަކުން، ތިމަން إِلٰهُ، ދުނިޔޭގެ އުޑު ޒީނަތްތެރިކުރެއްވީމެވެ. އަދި އެހުމުން ވައްކަންކުރާން އުޅޭ ޝައިޠާނުންނާ ދިމާއަށް އުކޭ ގިނިހިލަތަކެއް ކަމުގައި ވެސް، ތިމަން إِلٰهُ އެ ތަރިތައް ލެއްވީމެވެ. އަދި ދުނިޔޭގައި، އެ ފަދަ ޝައިޠާނުން ގިނިހިލައިން އެންދެވުމަށް ފަހު، އާޚިރަތުގައި، ނަރަކައިގެ ޢަޛާބު، އެ ޝައިޠާނުންނަށް ޓަކައި، ތިމަން إِلٰهُ ތައްޔާރުކުރެއްވީމެވެ. ދަންނާށެވެ! އެއްގަމާއި ކަނޑުގައި ކުރެވޭ ދަތުރުތަކުގައި މިސްރާބު އަންގައިދޭ ޢަލާމާތްތަކެއް ކަމުގައި ވެސް، الله  އެ ތަރިތައް ލައްވައިފައި ވެއެވެ.",""],["(6) އަދި ދުނިޔޭގައި އުޅުނު އިރު، އެބައިމީހުންގެ ވެރި رَبُّ، الله އަށް އުރެދި ކާފިރުވި މީހުންނަށް، ޤިޔާމަތް ދުވަހުން ނަރަކައިގެ ގަދަފަދަ ޢަޛާބު ހުއްޓެވެ. އަދި އެ ތަނަކަށް އެބައިމީހުން އެނބުރި ދަނިވި ނަރަކައަކީ، ހައުދަހައިވާ ނުބައިކަން ބޮޑު ތަނެކެވެ. އެއީ، ހައުދަހައިވާ ނުބައި ނިމިދިޔުމެކެވެ.",""],["(7) އަލިފާނަށް ދަރު އަޅައިލެވޭ ގޮތަށް، ކާފިރުތަކުން ނަރަކައަށް އުކައިލެއްވޭ ކޮންމެ ފަހަރަކުމެ، އެ ނަރަކަ ކެކި އުތުރިއަރައިގަތުމުން، ނުހަނު ބިރުވެރިކަން ބޮޑު، އެހައިމެ ނުބައި އަޑުފަށްގަނޑެއް އެ ނަރަކައިން އެ ކާފިރުތަކުންނަށް އިވޭނެތެވެ. އެ އަޑަކީ، އެ ނަރަކަ އެތެރެއަށް ނޭވާ ދަމާލާ ގަދަފަދަ އަޑުފަށްގަނޑެވެ.",""],["(8) ނަރަކައަށް އުކައިލެއްވޭ ކާފިރުން ދެކެ އަންނަ ރުޅީގެ ގަދަކަމުން، އެ ނަރަކަ ކުދިކުދިވެ އޭގެ އެއްބައި އަނެއްބައާ ވަކިވުމާ ގާތްވެދެއެވެ. އަދި އެ ނަރަކައިގެ ތެރެއަށް ބަޔަކު އަޅައިލެއްވޭ ކޮންމެ ފަހަރަކުމެ، އެ ތަން ބެލެހެއްޓެވުމާ ޙަވާލުވެވަޑައިގެން ތިއްބަވާ ޒަބާނިއްޔަ މަލާއިކަތުން ކޯފާއިސްކުރައްވައި އެބައިމީހުންނާ ސުވާލުކުރައްވާނެތެވެ. ދުނިޔޭގައި ތިޔަބައިމީހުން އުޅުނުއިރު، މި ނަރަކައާ މެދު ތިޔަބައިމީހުންނަށް އިންޛާރުކުރައްވައި، ބިރުވެރިކަމުގެ ޚަބަރު ދެއްވި ރަސޫލަކު ތިޔަބައިމީހުންގެ ގާތަށް ވަޑައިގެންފައި ނުވޭހެއްޔެވެ؟",""],["(9) އެ މަލާއިކަތުންނަށް ނަރަކަވެރީން ދަންނަވާނެތެވެ. ނޫނެކެވެ! މި ނަރަކައާ މެދު ބިރުގަންނަވައި އިންޛާރުކުރެއްވި ރަސޫލަކު ތިމަންމެންގެ ގާތަށް ވަޑައިގަންނަވައި، މި ދުވަހުގެ ބިރުވެރިކަމުގެ ޚަބަރު ތިމަންމެންނަށް، އެ ރަސޫލަކު ދެއްވި ކަން ކަށަވަރެވެ. އެހެނެއްކަމަކު، ތިމަންމެން، އެ ރަސޫލެއްގެ ރަސޫލުކަން ދޮގުކުރާ ޙާލު، ދެންނެވީމެވެ. ތިމަންމެންގެ ކިބައިން، الله  އެދިވޮޑިގަންނަވާ ކަންތައްތައް ބަޔާންވެގެންވާ ޝަރީޢަތެއް ވިއަސް އަދި ޣައިބުގެ ކަންތައްތަކާއި އާޚިރަތުގެ ޚަބަރުތައް ވިއަސް، އެއްވެސް އާދަމުގެ ދަރިއަކަށް، އެ إِلٰهُ ބާވައެއް ނުލައްވައެވެ. އަދި ތިމަންމެން އެ ރަސޫލުންނަށް ދެންނެވީމެވެ. ތިޔަ ރަސޫލުން ވަނީ ސީދާމަގުން އެއްކިބާވެފައެވެ. އަދި ޙައްޤާ ނުހަނު ދުރު އަދި އެހައިމެ ބޮޑު މަގުފުރެދުމެއްގައި މެނުވީ، ތިޔަ ރަސޫލުން ނުވެއެވެ.",""],["(10) އަދިވެސް، އެ މަލާއިކަތުންނަށް އެ ކާފިރުތަކުން ދަންނަވާނެތެވެ. އެ ރަސޫލުން ވިދާޅުވި އެއްޗެއްގެ އަޑުއަހައި، އެ ވިދާޅުވި އެއްޗަކާ މެދު ވިސްނައި ފިކުރުކޮށް އުޅުނު ބަޔަކު ކަމުގައި ތިމަންމެން ވީނަމަ، މިއަދު ނަރަކައިގެ އަހްލުވެރީންގެ ތެރޭގައި ތިމަންމެން ނުވީހެވެ.",""],["(11) ފަހެ، ރަސޫލުންގެ ރިސާލަތު ދޮގުކޮށް އިންކާރުކުރި މީހުން، ދުނިޔޭގައި ކުރި ފާފައަށް، ޤިޔާމަތް ޤާއިމުވާ ދުވަހުން އެބައިމީހުން އިޢުތިރާފު ވާނޭ ކަން ކަށަވަރެވެ. އެ އިޢުތިރާފުގެ ސަބަބުން، އެބައިމީހުންގެ މައްޗަށް ޙުއްޖަތް ޤާއިމުވެ، އެބައިމީހުންނަށް ނަރަކައިގެ ޢަޛާބު ޙައްޤުވީއެވެ. އަދި އެބައިމީހުން ކުރި ނުބައިކަން ބޮޑު ފާފަތަކުގެ ސަބަބުން އެބައިމީހުންނަށް ލަޢުނަތްލެއްވި، اللهُ ގެ ރަޙްމަތުން އެބައިމީހުން ބޭރުކުރެއްވޭނެތެވެ. ފަހެ، اللهُ ގެ ރަޙްމަތާއި އެބައިމީހުންނާ ދެމެދު ހުރި ދުރުކަމެއްގެ ބޮޑުކަމާއެވެ!",""],["(12) ހަމަކަށަވަރުން، އެބައިމީހުންގެ ސާހިބުވަންތަ إِلٰهُ ނުދެކޭ ޙާލު އަދި، އެ إِلٰهُ މެނުވީ އެހެން އެއްވެސް ފަރާތަކަށް އެބައިމީހުން ކުރާ ކަންތައްތައް ނޭނގޭނޭ ކަން ޔަޤީންކުރާ ޙާލު، އެ إِلٰهއަށް ބިރުވެތިވެ ކިޔަމަންތެރިވެ، އެބައިމީހުން ކުރާ އެންމެހައި އަޅުކަން، އެ إِلٰهއަށް ޚާލިޞްކުރާ މީހުން ދަންނާށެވެ! އެބައިމީހުންގެ ހުރިހައި ފާފަތައް ފުހެވި، އެބައިމީހުންގެ ސާހިބުވަންތަ إِلٰهُގެ ޙަޟްރަތުގައި ސުވަރުގޭގެ މަތިވެރި ނިޢުމަތާއި، ބޮޑުވެގެންވާ ދަރުމައާއި، ގިނަގުނަ ޘަވާބު އެބައިމީހުންނަށް ހުއްޓެވެ!",""],["(13) އޭ މުޝްރިކުންނޭވެ! ނަބީކަމާއި ރަސޫލުކަން ޚަތިމުކުރެއްވި ރަސޫލާއާއި އިސްލާމް ދީނާ މެދު ތިޔަބައިމީހުން ތިޔަ ދައްކައި އުޅޭ ވާހަކަތައް ތިޔަބައިމީހުން ސިއްރުކުރިޔަސް ނުވަތަ ފައުޅުކުރިޔަސް، އެއިން އެއްވެސް ވާހަކައެއް، اللهُ އަށް ސިއްރުވެ ވަންހަނާވެގެނެއް ނުވެއެވެ. ހަމަކަށަވަރުން، އެ إِلٰهއީ، ހިތްތަކުގައި ފޮރުވިފައިވާހައި ކަމެއް ވެސް، މޮޅަށް ދެނެވޮޑިގެންވާ إِلٰهއެވެ.",""],["(14) އެންމެހައި ތަކެތީގެ ސިއްރުތަކާއި، މީސްތަކުންގެ ހިތްތަކުގައި ފޮރުވި އަދި ވަންހަނާވެގެންވާ ހުރިހައި ކަމެއް ވެސް، އެންމެހައި ތަކެތި އުފައްދަވައި ޚަލްޤުކުރެއްވި إِلٰهُ މޮޅަށް ދެނެވޮޑިގެން ނުވޭހެއްޔެވެ؟ އަދި، އެ إِلٰهُގެ އަތްޕުޅުން އިންސާނާ ހައްދަވައި، އެ إِلٰهُ ހެއްދެވި ތަކެތީގެ ތެރެއިން ގިނަ ތަކެތީގެ މައްޗަށް އިންސާނާގެ ދަރަޖަ އުފުއްލަވައި މާތްކުރެއްވިއެވެ. އަދި އެ إِلٰهއީ، ފައުޅުވެގެންވާ ކަންތައްތަކާއި، ވަންހަނާވެގެންވާ ކަންތައްތަކާއި، ޚަލްޤުތަކުންގެ ހުރިހައި ކަމެއް ވެސް މޮޅަށް ދެނެވޮޑިގެންވާ، އަޅުތަކުންގެ މައްޗަށް ނުހަނު އޯގާވަންތަ إِلٰهއެވެ. ދަންނާށެވެ! ކޮންމެ އެއްޗެއްގެ ކަންތައްތައް ވެސް އެންމެ ބޮޑަށް އެނގޭނީ ހަމަ އެ އެއްޗެއް އުފެއްދި ފަރާތަކަށެވެ.",""],["(15) އެ إِلٰهއީ، ތިޔަބައިމީހުންނަށް ޓަކައި ބިން ލައްވައި، އެ ތާނގައި ތިޔަބައިމީހުންނަށް ފަސޭހަކަމާ އެކު ޤަރާރުވެ ތިބެ ދިރިއުޅެވޭ ގޮތް މިންވަރުކޮށްދެއްވި، إِلٰهއެވެ. ވީމާ، ތިޔަބައިމީހުން އެ ބިމުގެ ކަންކޮޅުތަކުގައި ހިނގާބިނގާވެ، ދަތުރުފަތުރުކޮށް، ރިޒުޤު ހޯދުމަށް ޓަކައި މަސައްކަތްކޮށް އުޅޭށެވެ! އަދި، އެ إِلٰهُ ދެއްވާ ރޯދިބަރަކާތުން ތިޔަބައިމީހުން ކައިބޮއި އުޅޭށެވެ! އެހެނީ، اللهُ  ވަނީ، ތިޔަބައިމީހުންގެ ދިރިއުޅުން އެ ބިމުގައި ލައްވައި، އެ ބިމުން ތަފާތު ބޭނުންތައް ހާސިލުކުރުމުގެ ކުޅަދާނަކަން ތިޔަބައިމީހުންނަށް ދެއްވައި، ތިޔަބައިމީހުންގެ މައްޗަށް ދަރުމަވަންތަވެރިވެވޮޑިގެންފައެވެ. އަދި ތިޔަބައިމީހުން މަރުވުމަށް ފަހު ރުޖޫޢަކުރެއްވޭނީ އެ ބިމުގެ ތެރެއަށް ކަން ތިޔަބައިމީހުން ދަންނަހުށިކަމެވެ! ދެން އެއަށްފަހު، ތިޔަބައިމީހުން އަލުން ދިރުއްވައި ކަށްވަޅުން ނެރުއްވުމަށް ފަހު ތިޔަބައިމީހުންނަށް ދާންޖެހޭނީ، އެ إِلٰهُގެ ޙަޟްރަތަށެވެ.",""],["(16) ހަތްވަނަ އުޑުގެ މަތީގައި، ޢަރުޝިފުޅު މަތީ ވޮޑިގެންވާ إِلٰهއަށް އުރެދި ނުކިޔަމަންތެރިވި ޤާރޫނުގެ މައްޗަށް ކޯފާލައްވައި، ބިމުގެ ތެރެއަށް އޭނާ ގަންބަވައިލެއްވި ފަދައިން، ތިޔަބައިމީހުން ވެސް ބިމުގެ ތެރެއަށް ގަންބަވައިލައްވައިފާނޭ ކަމާ މެދު އެއްވެސް ބިރެއް ނެތި އަމާންކަމުގައި ތިޔަބައިމީހުން ތިޔަ ތިބީ، އެ ފަދަ ކޯފާއެއް، އެ إِلٰهُ ނުފޮނުއްވާނޭ ކަމުގެ ޔަޤީންކަން ތިޔަބައިމީހުންނަށް ލިބިފައިވާތީހެއްޔެވެ؟ ފަހެ، އެ ފަދަ ކޯފާއެއް އަންނަ ހިނދު، ކުރީން އޮތް ހަމަހިމޭންކަމާއި މައިތިރިކަން އެ ބިމުން ކެނޑި، ތިޔަބައިމީހުންނައިގެން އެ ބިން ތެޅިފޮޅިގަންނާނޭމެއެވެ.",""],["(17) ހަތްވަނަ އުޑުގެ މަތީގައި، ޢަރުޝިފުޅު މަތީ ވޮޑިގެންވާ إِلٰهއަށް އުރެދި ނުކިޔަމަންތެރިވި، لُوطُ ގެ ޤައުމުގެ މީހުންނާއި ފީލުބާގައިގެ މީހުންގެ މައްޗަށް ކޯފާލައްވައި، އެބައިމީހުންގެ މައްޗަށް ހިލައިގެ ވާރޭ ފޮނުއްވައި، އެބައިމީހުން ހަލާކުކުރައްވައި ނެތިކުރެއްވި ފަދައިން، ތިޔަބައިމީހުންގެ މައްޗަށް ވެސް ވަޔާ އެކު ހިލައިގެ ވާރޭ ފޮނުއްވައި ތިޔަބައިމީހުން ހަލާކުކުރައްވައިފާނޭ ކަމާ މެދު އެއްވެސް ބިރެއްނެތި އަމާންކަމުގައި ތިޔަބައިމީހުން ތިޔަ ތިބީ، އެ ފަދަ ކޯފާއެއް، އެ إِلٰهُ ނުފޮނުއްވާނޭކަމުގެ ޔަޤީންކަން ތިޔަބައިމީހުންނަށް ލިބިފައިވާތީހެއްޔެވެ؟ ފަހެ، اللهُ އަށް އުރެދި ކާފިރުވާ މީހުންގެ މައްޗަށް، އެ إِلٰهُ ފޮނުއްވާ ޢަޛާބު އައިސް ކުރިމަތިވާ ހިނދު، ރަސޫލުން ކުރެއްވި އިންޛާރާއި ދެއްވި ބިރުވެރިކަމުގެ ޚަބަރުތައް ވީ ކިހިނަކުން އަދި ކޮންފަދައަކުން ކަމާއި، ތިމަން إِلٰهُ ފޮނުއްވި އިންޛާރުގެ ޙަޤީޤަތް ތިޔަބައިމީހުންނަށް ނިކަންހުރެ އެނގޭނެތެވެ.",""],["(18) އަދި ހަމަކަށަވަރުން، މައްކާގެ މުޝްރިކުންގެ ކުރީގައި އުޅުނު ޤައުމުތަކުގެ ގިނަ މީހުން ވެސް، ރަސޫލުންގެ ދަޢުވަތު ދޮގުކުރިއެވެ. އެ ކަމުގެ ސަބަބުން، އެބައިމީހުންގެ މައްޗަށް ފޮނުއްވި ވޭންދެނިވި ޢުޤޫބާތާއި ގަދަފަދަ ޢަޛާބު އެބައިމީހުންނާ ކުރިމަތިލީ ކޮންފަދަ ބިރުވެރި ގޮތަކަށްހެއްޔެވެ؟ ފަހެ، އެ ފަދަ ކާފިރުން ނިމިދިޔަ ގޮތާ މެދު ތިޔަބައިމީހުން ވެސް ވިސްނައި ޢިބުރަތް ލިބިގަންނަހުށިކަމެވެ!",""],["(19) ފިޔަތައް ހުޅުވައިލައިގެންނާއި، ފިޔަތައް ލައްޕައިލައިގެން، އެބައިމީހުންގެ މަތީގައި ޖައްވުގެ ތެރޭގައި އުދުހި އުޅޭ ދޫނިތައް އެބައިމީހުން ފަހެ ނުދެކެނީހެއްޔެވެ؟ އެ ދޫނިތަކުގެ ފިޔަތައް ހުޅުވައިލާ ހިނދުގައްޔާއި، އެ ފިޔަތައް ލައްޕައިލާ ހިނދު، ރަޙްމާނުވަންތަ إِلٰهُ ފިޔަވައި އެހެން އެއްވެސް ފަރާތެއް، އެ ދޫނިތައް ވެއްޓުނަ ނުދީ، ހިފަހައްޓާ ކަމުގައި ނުވެއެވެ. އަދި ކިއެއްތަ! އެ إِلٰهُ މެނުވީ، އެ ދޫނިތައް ވެއްޓުނަ ނުދީ، ޖައްވުގެ ތެރޭގައި އެ ގޮތަށް ހިފެހެއްޓޭނޭ އެހެން އެއްވެސް ފަރާތެއް އެބައިމީހުންނަށް ފެންނާނޭހެއްޔެވެ؟ ނުފެންނާނޭކަމީ ކަށަވަރު ކަމެކެވެ. އެހެނީ ހަމަކަށަވަރުން، އެ إِلٰهއީ، ހުރިހައި ތަކެއްޗަކަށްމެ ބައްލަވައިވޮޑިގެންވާ އެ ތަކެތީގެ ހުރިހައި ކަމެއް މެ މޮޅަށް ބަލަހައްޓަވާ އަދި ކޮންމެ ކަމަކަށްމެ ކުޅަދުންވަންތަ إِلٰهއެވެ.",""],["(20) ނުވަތަ ރަޙްމާނުވަންތަ اللهُ، ތިޔަބައިމީހުންގެ މައްޗަށް ޢަޛާބެއް ފޮނުއްވައިފި ނަމަ، އެ ޢަޛާބަކުން ތިޔަބައިމީހުން ދުރުކޮށް ސަލާމަތްކޮށްދިނުމަށް ޓަކައި، އެ إِلٰهُ ފިއަވައި ތިޔަބައިމީހުންނަށް ނަޞްރުދީ އެހީތެރިވާން ތިބީ ކޮން ލަޝްކަރެއްގެ މީހުންހެއްޔެވެ؟ ދަންނާށެވެ! އެ إِلٰهُގެ އޯގާވަންތަކަމާއި ރަޙްމަތްވަންތަކަމުން މެނުވީ، އެ إِلٰهُގެ ޢަޛާބުން ތިޔަބަމީހުންނަކަށް ސަލާމަތެއް ނުވެވޭނެތެވެ. މި ފަދައިން ކަންތައް ހުރުމާ އެކު ވެސް، ޝައިޠާނާގެ ފަރާތުން އަންނަ މަކަރުވެރި ހެއްލުމާއި، ކެހިވެރި ރޭވުމާއި، އެ ޝައިޠާނާގެ މަގުފުރެއްދުމުގެ ތެރޭގައި މެނުވީ ކާފިރުން ނުވެއެވެ.",""],["(21) ނުވަތަ، اللهُ  ތިޔަބައިމީހުންގެ ރިޒުޤު މަނާކުރައްވައި ހިފަހައްޓަވައިފި ނަމަ، އެ إِلٰهُ ފިޔަވައި ތިޔަބައިމީހުންނަށް ރިޒުޤު ދޭނޭ އެހެން އެއްވެސް ފަރާތެއް ތިޔަބައިމީހުންނަށް ވޭހެއްޔެވެ؟ އަދި ކިއެއްތަ! އެ ކާފިރުންގެ ކިބައިގައި ހުރި ބޮޑާކަމާއި، ދެކޮޅުވެރިކަމާއި، ތެދު ޤަބޫލު ނުކުރުމުގެ ސަބަބުން، އެބައިމީހުން އެ ތިބީ ޙައްޤާ ނުހަނު ދުރުގައެވެ. އަދި އެ ކަންކަމާ މެދު ވިސްނައި ފިކުރުކޮށް، އެ ކަންކަމުން އެއްވެސް ޢިބުރަތެއް އެބައިމީހުން ހާސިލެއްނުކުރެތެވެ.",""],["(22) ފަހެ، ތެދުމަގުގައި ހުރުން ބޮޑީ، މޫނުވަތަށް ވެއްޓެމުން ހިނގާ މީހާހެއްޔެވެ؟ މިއީ، ދުނިޔޭގައި އުޅުނުއިރު، اللهُ އަށް ކާފިރުވި މީހެއްގެ މިސާލެވެ. އެ ފަދަ މީހާ، އާޚިރަތް ދުވަހުން ނަރަކައިގެ އަޑިޔަށް އެއްލަވައިލެއްވޭނީ މޫނުވަތަށް ބަންޑުންނެވެ. ނުވަތަ ތެދުމަގުގައި ހުރުން ބޮޑީ، އެއްވެސް ގުދުކަމެއް ނެތް ސީދާ މަގެއްގައި، ސީދާވެ ހުރެގެން ތެދަށް ހިނގާ މީހާހެއްޔެވެ؟ މިއީ، ދުނިޔޭގައި އުޅުނު އިރު، اللهُ އަށް އީމާންވެ، އިސްލާމް ދީނުގައި ސާބިތުވެ ހުރި، މުއުމިނު އަޅެއްގެ މިސާލެވެ. އެ ފަދަ މީހާ، ސީދާ ތެދަށް ހުރެ، ސީދާ މަގުން ހިނގައިފައި ގޮސް، އާޚިރަތް ދުވަހުން ސުވަރުގެ ވަންނަހުއްޓެވެ.",""],["(23) އޭ ރަސޫލާއެވެ! ކާފިރުންނަށް، އިބަ ރަސޫލާ ވިދާޅުވާށެވެ! اللهُ އީ، ނެތުމުގެތެރެއިން ތިޔަބައިމީހުން އުފައްދަވައި، ތިޔަބައިމީހުން އަޑު އެހުމަށް ޓަކައި، އިވުމުގެ ޙިއްސު ލައްވައި، ބެލުމަށް ޓަކައި، ފެނުމުގެ ޙިއްސު ލައްވާ އަދި ފިކުރުކޮށް ވިސްނުމަށް ޓަކައި، ތިޔަބައިމީހުންގެ ހަށިތަކުގައި ހިތްތައް ލެއްވި إِلٰهއެވެ. ނަމަވެސް، އެ ނިޢުމަތްތައް ދެއްވިކަމަށް ޓަކައި، ތިޔަބައިމީހުން، އެ إِلٰهއަށް ޝުކްރުވެރިވެ އުޅެނީ، ވަރަށް ވެސް މަދުންނެވެ.",""],["(24) އޭ ރަސޫލާއެވެ! ކާފިރުތަކުންނަށް، އިބަ ރަސޫލާ ވިދާޅުވާށެވެ! اللهُ އީ، ތިޔަބައިމީހުން ބިމުގައި ލައްވައި، އެ ބިމުގެ ކަންކޮޅުތަކުގައި ތިޔަބައިމީހުން ފެތުރުއްވި إِلٰهއެވެ. އަދި ޤިޔާމަތް ޤާއިމުވާ ދުވަހުން، ހިސާބުބައްލަވައި ޖަޒާ ދެއްވުމަށް ޓަކައި، ތިޔަބައިމީހުން އެއްކުރައްވައި މަޙްޝަރުކުރެއްވޭހުށީ، އެ إِلٰهُގެ ޙަޟްރަތަށެވެ.",""],["(25) އަދި މުސްލިމުންނާ މުޚާޠަބުކޮށް ކާފިރުން ބުނެތެވެ! ތިޔަބައިމީހުންނީ ތެދުބުނާ ބަޔަކު ކަމުގައި ވަނީ ނަމަ، ނިކަން ބުނެބަލާށެވެ! ތިޔަ ބުނާ ވަޢުދު ފުރިހަމަވާނީ ކޮން ދުވަހަކުންހެއްޔެވެ؟ އަދި ކަށްވަޅުތަކުން ނެރެވި، މަޙްޝަރުކުރެވި، ޙިސާބުބެލެވި، ދުނިޔޭގައި އަހުރެމެން ކުރި ޢަމަލުތަކަށް އަހުރެމެންނަށް ސަޒާ ލިބޭނީ ކޮން އިރަކުންހެއްޔެވެ؟",""],["(26) އޭ ރަސޫލާއެވެ! އެ ފަދައިން ސުވާލުކުރާ ކާފިރުތަކުންނަށް، އިބަ ރަސޫލާ ވިދާޅުވާށެވެ! ޤިޔާމަތްވާނޭ ވަގުތަކާއި، އެ ދުވަހުން ހިނގާނޭ އެންމެހައި ކަންތައްތައް ދެނެވޮޑިގަތުން ޚާއްޞަވެގެން ވަނީ، ހަމައެކަނި اللهُ އަށެވެ. އަދި، ތިމަން ރަސޫލާ ވާކަން ކަށަވަރީ، اللهُ ، ތިމަން ރަސޫލާއަށް އެންގެވި ކަންތައްތައް ފުރިހަމައަށް ބަޔާންކޮށްދޭ ރަސޫލަކު ކަމުގައެވެ. އަދި ޙައްޤު ޤަބޫލުނުކޮށް، ބޮޑާވެ، ދެކޮޅުވެރިވެ، ކާފިރުވެގަންނަ މީހުންނަށް، ޤިޔާމަތް ދުވަހުން، އެ إِلٰهُ ދެއްވާނޭ ޢަޛާބުގެ ވާހަކައިން އިންޛާރުކުރާ ރަސޫލަކު ކަމުގައި ވެސް މެއެވެ. ވީމާ، ކާފިރުވުމުގެ ހުރި ނުބައިކަމާ މެދު، ތިމަން ރަސޫލާ ތިޔަބައިމީހުންނަށް އިންޛާރުކުރައްވަމެވެ.",""],["(27) ދެންފަހެ، ކާފިރުންނަށް ވަޢުދުކުރެއްވުނު ޢަޛާބު، ޤިޔާމަތް ދުވަހުން ނުހަނު ގާތުން، އެބައިމީހުންގެ ލޮލަށް ފެނި ޔަޤީންވާ ހިނދު، އެބައިމީހުންގެ މޫނުތަކަށް ހިތާމައާއި ވޭނުގެ އަސަރުތައް ވެރިވެގެންދާނެތެވެ. އެ ވަގުތު، އެބައިމީހުންގެ މޫނުތައް ކަޅުވެ، އަނދިރިވެ، ދެރަކަމާއި، ނިކަމެތިކަމާއި، މުސީބާތުގެ އަސަރު އެބައިމީހުންގެ މޫނުތަކަށް ވެރިވެފައި ހުންނާނެތެވެ. އަދި އެބައިމީހުންނަށް ބުނެވޭނެތެވެ. ދުނިޔޭގައި އުޅުނު އިރު އެ ޢަޛާބު އަވަސްވުމަށް އެދި، ތިޔަބައިމީހުން ގޮވައި އުޅުނު ޢަޛާބަކީ ތިޔައީއެވެ.",""],["(28) އޭ ރަސޫލާއެވެ! ކާފިރުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުން ނިކަން ބުނެބަލާށެވެ! ތިޔަބައިމީހުން ތިޔަ އެދޭ ގޮތަށް، ތިމަން ރަސޫލާއާއި ތިމަން ރަސޫލާއަށް އީމާންވެ ތަބާވީ މުއުމިނުން، اللهُ  ހަލާކުކުރެއްވި ކަމުގައި ވިޔަސް ނުވަތަ ތިމަންމެން ޤަތުލުވެ، މަރުވެ، ނެތިދިޔަ ކަމުގައި ވިއަސް، ނަރަކައިގެ ވޭންދެނިވި ޢަޛާބުން ކާފިރުން ސަލާމަތްކޮށް މިންޖުކޮށްދޭނީ ފަހެ ކާކުހެއްޔެވެ؟ ނުވަތަ ތިމަންމެންނާ މެދު ތިޔަބައިމީހުން ތިޔަ އެދޭ ގޮތަށް، އެ إِلٰهُ ކަންތައްތައް ނުކުރައްވައި، ތިމަންމެންނަށް ރަޙްމަތްލައްވައި ސަލާމަތްކުރެއްވި ކަމުގައި ވިއަސް، ނަރަކައިގެ ވޭންދެނިވި ޢަޛާބުން ކާފިރުން ސަލާމަތްކޮށް މިންޖުކޮށްދޭނީ ފަހެ ކާކުހެއްޔެވެ؟ ދަންނާށެވެ! اللهُ ގެ ޢަޛާބުން ކާފިރުން ސަލާމަތްކޮށް މިންޖުކޮށްދެވޭނޭ ހަމަ އެއްވެސް ފަރާތެއް ނުވާނެތެވެ.",""],["(29) އޭ ރަސޫލާއެވެ! ކާފިރުންނަށް، އިބަ ރަސޫލާ ވިދާޅުވާށެވެ! ޚަލްޤުތަކުން ހަލާކުކުރައްވައި ނެތިކުރައްވަނީ ވެސް އަދި ޚަލްޤުތަކުންނަށް ރަޙްމަތްލައްވައި ސަލާމަތްކުރައްވަނީ ވެސް، ހަމައެކަނި ރަޙްމާނުވަންތަ إِلٰهއެވެ. ވުމާއެކު، ތިމަންމެން، އެ إِلٰهއަށް އީމާންވެ ކިޔަމަންތެރިވެއްޖައީމުއެވެ. އަދި ހުރިހައި ކަމެއްގައިމެ، ތިމަންމެން ވަކީލުކުރަނީ، ހަމައެކަނި އެ إِلٰهއަށެވެ. ފަހެ، ޢަޛާބު އައިސް ކުރިމަތިވުމުން، ބަޔާންވެގެންވާ މަގުފުރެދުމެއްގައި ވަނީ މުސްލިމުންކަން ނުވަތަ ކާފިރުންކަން ނިކަންހުރެ ތިޔަބައިމީހުންނަށް އެނގޭނެތެވެ.",""],["(30) އޭ ރަސޫލާއެވެ! ކާފިރުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުން ނިކަން ބުނެބަލާށެވެ! ތިޔަބައިމީހުން ބުއިމަށާއި، އެހެނިހެން ވެސް، ބައެއް ބޭނުންތައް ފުއްދުމަށް ޓަކައި، اللهُ  ތިޔަބައިމީހުންނަށް ދެއްވައި ދަރުމަކުރެއްވި ފެން، ބިމުގެ އަޑިޔަށް، އެ إِلٰهُ ހިންދަވައިލައްވައިފި ނަމަ، ނުވަތަ ތިޔަބައިމީހުންނަށް ނުނެގޭ ހިސާބަށް، ބިމުގެ އަޑިޔަށް، އެ إِلٰهُ އެ ފެން ގެންދަވައިފި ނަމަ، ތިޔަބައިމީހުންގެ ތަފާތު ބޭނުންތަކަށް ޓަކައި، އަބަދާއިއަބަދު ލިބޭގޮތަށް ހިނގަހިނގައި ހުންނަ މީރުފެން ތިޔަބައިމީހުންނަށް ގެނެސްދޭނީ ފަހެ ކާކުހެއްޔެވެ؟",""],["سُورَةُ ‏الْقَلَمِއަކީ، ކީރިތި ޤުރްއާނުގެ (68) ފަސްދޮޅަސް އަށްވަނަ ސޫރަތެވެ. އަދި سُورَةُ “نُونْ ‏وَالْقَلَمِ] މި ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތަކީ، މައްކީ ސޫރަތެކެވެ. މި ސޫރަތުގައި ވަނީ (52) ފަންސާސް ދެ އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. އަދި މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. މި ސޫރަތް ބާވައިލެއްވުނީ سُورَةُ الْعَلَقِއަށް ފަހުގައެވެ. މި ސޫރަތް ފައްޓަވައިފައި ވަނީ، އަލިފުބާގެ އަކުރުތަކުގެ ތެރެއިން އަކުރެއްކަމުގައިވާ “ن] މި އަކުރުންނެވެ. އެ އަކުރަށް ފަހު، މި ސޫރަތުގައި ވަނީ، ޤަލަމް ގަންދެއްވައި، اللهُ  ވަޙީކުރެއްވި ހުވާގެ ވަޙީބަސްފުޅެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މި ސޫރަތުގައި އައިސްފައެއް ނުވެއެވެ.[3] ދަންނާށެވެ! މި ސޫރަތުގައި އިސްލާމީ ޢަޤީދާގެ އުސޫލުތަކާއި އީމާންކަމުގެ އަސާސަކީ ކޮބައިކަން، اللهُ  ބަޔާންކުރައްވައިފައި ވެއެވެ. އަދި مُحَمَّدٌ އީ، މީސްތަކުންގެ ގާތަށް، اللهُ  ފޮނުއްވި ރަސޫލަކު ކަން ސާބިތުކޮށް ދެއްވައިފައި ވެއެވެ. ވުމާއެކު، މި ސޫރަތުގެ ކުރީކޮޅުގައި ވަނީ، مُحَمَّدٌ އަކީ، މޮޔަ ބޭފުޅަކު ކަމުގައި ބުނެ، މައްކާގެ މުޝްރިކުން ދެއްކި ވާހަކަތަކަކީ ދޮގު ވާހަކަތަކެއް ކަން ބަޔާންކުރައްވާފައެވެ. ދެން އެއަށްފަހު ބަޔާންކުރައްވައިފައި ވަނީ، އެ ރަސޫލާއަށް ލިބިވަޑައިގެންފައިވާ މަތިވެރި ޚުލްޤުފުޅުގެ ވާހަކައެވެ. އަދި، اللهُ ގެ ޙަޟްރަތުގައި، އެ ރަސޫލާއަށް ހުރި ދަރުމައާއި ޘަވާބުގެ ވާހަކައެވެ. އޭގެ އިތުރަށް، އެ ރަސޫލާގެ ރިސާލަތު ދޮގުކުރާ މީހުންގެ ކަންތައްތައް ހުންނާނޭ ގޮތާއި އެބައިމީހުންނާ މެދު މުޢާމަލާތުކުރައްވާންވީ ގޮތުގެ އިރްޝާދުތައް ވެއެވެ. އަދި އެ ރަސޫލާގެ ރިސާލަތު ދޮގުކުރާ މީހުންނަށް އާޚިރަތް ދުވަހުން ދެއްވާނޭ ޢަޛާބުގެ ވާހަކަ ވެސް، މި ސޫރަތުގައި ބަޔާންކުރައްވައިފައި ވެއެވެ. އަދި ޔަމަނުކަރައިގައި އޮތް ބަގީޗާއެއްގެ މިލްކުވެރީން، اللهُ ގެ ނިޢުމަތަށް ކާފިރުވެ، އެ ބަގީޗާއިން ލިބެމުން ދިޔަ ގޮވާމާއި މޭވާއިން ނެރޭންޖެހޭ، اللهُ ގެ ޙައްޤު ނުނެރެ، އެ ތަކެތީން ފަޤީރުން މަޙުރޫމުކުރުމަށް އެބައިމީހުން ނިންމުމުން، އެ ބަގީޗާ ނެތިކުރެއްވި ވާހަކަ، ކުރު ގޮތަކަށް މި ސޫރަތުގައި ބަޔާންކުރައްވައިފައި ވެއެވެ. އަދި އެ ކަމުން ޢިބުރަތް ލިބިގަތުމަށް މައްކާގެ މުޝްރިކުންނަށާއި އެންމެހައި މީސްތަކުންނަށް ވެސް، މި ސޫރަތުގައި އިރްޝާދުދެއްވައިފައި ވެއެވެ. އެއަށްފަހު ބަޔާންކުރައްވައިފައި ވަނީ، اللهُ ގެ ޙަޟްރަތުގައި މުސްލިމުންނާއި ކާފިރުން ފަހަރެއްގައި ވެސް ހަމަހަމަ ނުވާނޭ ކަމުގެ ވާހަކައެވެ. އަދި ޤިޔާމަތް ޤާއިމުވާ ދުވަހުން ކާފިރުންނަށް ޖެހޭނޭ ބިރުވެރިކަމުން ފުރިގެންވާ ދަތި އުނދަގޫ ޙާލުގެ ވާހަކައެވެ. އަދި އެ ދުވަހުން، اللهُ އަށް ސަޖިދަކުރުމަށް އެންމެހައި މީސްތަކުންނަށް އެންގެވުމުން، ކާފިރުންނާއި މުނާފިޤުން އެ ކަމަށް ނުކުޅެދޭނޭ ވާހަކައެވެ. އެއަށްފަހު، މި ސޫރަތް ނިންމަވައިލައްވައިފައި ވަނީ، މައްކާގެ ކާފިރުންނާ އަދި އެ ނޫން އެހެނިހެން ކާފިރުންގެ ފަރާތުން ލިބިވަޑައިގަންނަވާ އުނދަގޫތަކާއި ދަތިތަކަށް ކެތްތެރިވަޑައިގެންނެވުމަށް، مُحَمَّدٌ އަށް ކުރެއްވި އަމުރުފުޅުންނެވެ. އެ އަމުރުފުޅަކީ، يُونُسُ ގެ ޤައުމުގެ ކާފިރުންގެ ފަރާތުން، އެ ރަސޫލާއަށް ކުރިމަތިވެވަޑައިގެންނެވި އުނދަގޫތަކާއި ދަތިތަކަށް ކެތްތެރިވެވަޑައިނުގަންނަވައި، އެބައިމީހުންނާ މެދު، يُونُسُ  އަވަސްވެވަޑައިގެން އެބައިމީހުންނާއި ވަކިވެވަޑައިގެންނެވި ފަދައިން، ކާފިރުންނާ މެދު އަވަސްވެވަޑައިނުގެންނެވުމަށް، مُحَمَّدٌ އަށް ކުރެއްވި އަމުރުފުޅެވެ.[4]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n(1) މި އަކުރަކީ އަލިފުބާގެ އަކުރުތަކުގެ ތެރެއިން އަކުރެކެވެ. މި އަކުރުގެ މުރާދު ދެނެވޮޑިގެންވަނީ، ހަމައެކަނި الله އެވެ. ދަންނާށެވެ! މި ސޫރަތް ނޫނަސް، އަލިފުބާގެ ބައެއް އަކުރުން ފެށިފައިވާ އެތައް ސޫރަތެއް، ކީރިތި ޤުރްއާނުގައި ވެއެވެ. ކޮންމެ ގަލަމަކާއި އެ ގަލަމަކުން ލިޔެވޭ ފައިދާކުރަނިވި ޢިލްމު ގަންދެއްވައި، ތިމަން إِلٰهُ ވަޙީކުރައްވަމެވެ. އެއީ، ފައިދާކުރަނިވި ޢިލްމު ލިޔެވިފައިވާ ކޮންމެ ލިޔުމެއްގައި ވެސް، މީސްތަކުންނަށް ލާބައާއި މަންފާކުރަނިވި ވާހަކަތައް ބަޔާންކުރެވިފައިވާ ކަމަށް ޓަކައެވެ. އަދި މި އާޔަތުގައި، ގަލަން ގަންދެއްވައި، اللهُ  ބަސް ވަޙީކުރެއްވީ، مُحَمَّدٌ އަކީ މޮޔަ ބޭފުޅަކު ކަމުގައި ބުނެ، ކާފިރުން އެ ހަދަނީ ބުހުތާން ދޮގުކަން އެންގެވުމުގެ ގޮތުންނެވެ.[5]","[3]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي\r[4]- اَلتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي\r[5]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(2) އޭ ރަސޫލާއެވެ! އިބަ ރަސޫލާއަށް މޮޔަކަން ނިސްބަތްކޮށް، އިބަ ރަސޫލާއީ މޮޔަ ބޭފުޅަކު ކަމުގައި ކާފިރުން ބުނިކަމުގައި ވިއަސް، އެބައިމީހުން އެ ހަދަނީ ބުހުތާން ދޮގުކަން ކަށަވަރެވެ. އަދި އެ ފަދަ އެންމެހައި އުނި ސިފަތަކުން، اللهُ ، އިބަ ރަސޫލާ ބަރީއަކުރައްވައި، ފުރިހަމަ ވިސްނުންފުޅާއި ބުއްދިފުޅު ދެއްވައި، ބަލާޣާތްތެރިކަމާއި ފަޞާޙަތްތެރިކަން ދެއްވައި، ނަބީކަމާއި ރަސޫލުކަން، އިބަ ރަސޫލާއަށް، އެ إِلٰهُ ދެއްވިއެވެ. އަދި، އިބަ ރަސޫލާގެ މައްޗަށް، اللهُ  އިޙުސާންތެރިވެވޮޑިގަންނަވައި، އިބަ ރަސޫލާއަށް ދެއްވައިފައިވާ ގިނަގުނަ ނިޢުމަތްތައް ފެންނަ ކޮންމެ ފަރާތަކަށްމެ އެނގި ކަށަވަރުވާނީ، އިބަ ރަސޫލާއަކީ މޮޔަ ބޭފުޅަކު ނޫންކަމެވެ.",""],["(3) އަދި ހަމަކަށަވަރުން، އެއްވެސް އުނިވުމެއް އަދި މެދުކެނޑުމެއް ވިއަސް ނެތި، ނުހަނު ބޮޑުވެގެންވާ ދަރުމައާއި ޘަވާބު، އާޚިރަތް ދުވަހުން، އިބަ ރަސޫލާއަށް، އެ إِلٰهُ ދެއްވާނޭމެއެވެ. އެއީ، ރަސޫލުކަމުގެ ބުރަ މަސްއޫލިއްޔަތު އުފުއްލެވުމުގައި، އިބަ ރަސޫލާއަށް ކުރިމަތިލައްވާން ޖެހިވަޑައިގެންނެވި ދަތިތަކާއި އުނދަގޫތަކަށް ޓަކައެވެ.",""],["(4) އަދި ހަމަކަށަވަރުން، އިބަ ރަސޫލާ ވަނީ ނުހަނު މާތް އަދި އެހައިމެ މަތިވެރި ޚުލްޤުފުޅެއްގެ މަތީގައި ކަން ކަށަވަރެވެ. ދަންނާށެވެ! رَسُولُ اللهِ ގެ ޚުލްޤުފުޅާ ބެހޭ ގޮތުން، މާތް ޞަޙާބީއަކު، عَائِشَة އާ ސުވާލުކުރެއްވުމުން އެ ކަމަނާ ވިދާޅުވިއެވެ. އެ ރަސޫލާގެ ޚުލްޤުފުޅަކީ، ކީރިތި ޤުރްއާނެވެ.[6] މި ބަސްފުޅުގެ މުރާދަކީ، ކީރިތި ޤުރްއާނުގައި، اللهُ  އަމުރުކުރައްވައިފައިވާ އެންމެހައި ކަންތައްތައް، އެ އަމުރުކުރައްވައިފައިވާ ގޮތަށް ކުރައްވާ އަދި އެ ފޮތުގައި، އެ إِلٰهُ ނަހީކުރައްވައިފައިވާ އެންމެހައި ކަންތައްތަކުން ދުރުވެ ރައްކައުތެރިވެވަޑައިގެން ހުންނެވި ރަސޫލަކު ކަމުގައި، އެ ރަސޫލާ ވެވަޑައިގެންނެވި ވާހަކައެވެ. ޝައްކެއްނެތެވެ. ކީރިތި ޤުރްއާނުގައި، اللهُ  ބަޔާންކުރައްވައިފައިވާ މަތިވެރި މާތް ސިފަފުޅުތަކުގެ މަތީގައި، رَسُولُ اللهِ  ސާބިތުވެވަޑައިގެން ހުންނެވިއެވެ.","[6]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر"],["(5) އޭ ރަސޫލާއެވެ! ފަހެ، ޤިޔާމަތް ދުވަސް އައިސް، ފަރުދާތައް ކެހި، ޙައްޤު ފައުޅުކުރެއްވުމުން، މުއުމިނުންނާއި ކާފިރުންނާ ދެބައިމީހުންގެ ތެރެއިން ހިދާޔަތުގެ މަގުގައި ވަނީ ކޮންބައެއް ކަން، އިބަ ރަސޫލާއަށް އެނގިވަޑައިގަންނަވާނެތެވެ. އަދި މުއުމިނުންނަށާއި ކާފިރުންނަށް ވެސް އެނގޭނެތެވެ.",""],["(6) ޤިޔާމަތް ދުވަސް އައުމުން، ބުއްދި ގޯސްވެ، މޮޔަވެ، ދީނުން ގެއްލިފައި ވަނީ، މުއުމިނުންނާއި ކާފިރުންނާ ދެބައިމީހުންގެ ތެރެއިން ކޮންބައެއް ކަން، އިބަ ރަސޫލާއަށް އެނގިވަޑައިގަންނަވާނެތެވެ. އަދި މުއުމިނުންނަށާއި ކާފިރުންނަށް ވެސް އެނގޭނެތެވެ. ދަންނާށެވެ! الله  މި އާޔަތް ބާވައިލެއްވީ، مُحَمَّدٌ އަކީ ބުއްދިފުޅު ގޯސްވެ، މޮޔަފުޅުވެ، މަގުފުރެދި، ދީނުން ގެއްލިފައިވާ ބޭފުޅަކު ކަމުގައި ހީކުރާ ކޮންމެ މީހަކަށް ވެސް ރައްދު ދެއްވުމުގެ ގޮތުންނެވެ.[7]","[7]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي"],["(7) ހަމަކަށަވަރުން، އިބަ ރަސޫލާގެ ސާހިބުވަންތަ إِلٰهُ ބާވައިލެއްވި ސީދާމަގުން އެއްކިބާވެ، ޙަޤީޤަތުގައި ވެސް މަގުފުރެދިފައި ވަނީ، އިބަ ރަސޫލާކަން ނުވަތަ މަގުފުރެދިފައިވާ ކަމުގެ ތުހުމަތު، އިބަ ރަސޫލާގެ އިސްތަށިފުޅުގައި އަޅުވާ މީހުންކަން، އެ إِلٰهُ މޮޅަށް ދެނެވޮޑިގެން ވެތެވެ. ދަންނާށެވެ! މަގުފުރެދިފައިވާ ބަޔަކީ، ދުނިޔެއާއި އާޚިރަތުގައި ބާއްޖަވެރިކަން ލިބިދެނިވި ދީން ކަމުގައިވާ، އިސްލާމް ދީނުގެ ކަންތައްތަކާ ދެކޮޅުހަދައި، ގެއްލުން ދެނިވި ކަންތައްތައްކޮށް، ހަލާކުގެ މަގު އިޚުތިޔާރުކުރާ މީހުންނެވެ. އަދި ދުނިޔެއާއި އާޚިރަތުގެ ބާއްޖަވެރިކަމަށް ވާޞިލުކޮށްދެނިވި ތެދުމަގުގައި ވަނީ ކާކުކަމާއި ކޮންބަޔަކު ކަން، މޮޅަށް ދެނެވޮޑިގެން ވަނީ، އެ إِلٰهއެވެ.",""],["(8) ފަހެ، އިބަ ރަސޫލާގެ ދަޢުވަތު ދޮގުކޮށް، އިބަ ރަސޫލާއާ ދެކޮޅުހަދާ މީހުންނަށް، އިބަ ރަސޫލާ ކިޔަމަންވެވަޑައިނުގަންނަވާށެވެ! އަދި އެއްވެސް ޙާލެއްގައި އެބައިމީހުންގެ ބަސް، ޤަބޫލުފުޅު ނުކުރައްވައި، އިބަ ރަސޫލާގެ ސާހިބުވަންތަ إِلٰهُގެ ދީނަށް ގޮވައިލެއްވުން މަތީ، ސާބިތުކަމާ އެކު ދެމިހުންނަވާށެވެ!",""],["(9) އިބަ ރަސޫލާގެ ރަސޫލުކަން ދޮގުކުރާ ކާފިރުން ނުހަނު ދަހިވެތިކަމާ އެކު އެދެނީ، އެބައިމީހުން އެ އެދޭގޮތަށް، އިބަ ރަސޫލާ ދީލައިލެއްވުމަށެވެ. އަދި އެބައިމީހުން އެ އުޅޭގޮތަށް އުޅޭން ދޫކޮށްލެއްވުމަށެވެ. އޭރުން، އެބައިމީހުން ވެސް، އިބަ ރަސޫލާގެ ބަސްފުޅު ކޮންމެވެސް ވަރަކަށް އަހައި، އިބަ ރަސޫލާއަށް އުނދަގޫކުރުމާއި ދަތިކުރުން ހުއްޓައިލައިފާނެތެވެ.",""],["(10) އަދި ކާފިރުންގެ ކަންތައްތައް ހުރީ ބަޔާންވެދިޔަ ފަދައިން ކަމުގައިވާ އިރު، ދޮގުހަދައި، ބާޠިލުހުވާތައް ގިނަގިނައިން ކުރާ، އިހާނާތްތެރިކުރެއްވި އަދި ނިކަމެތިކުރެއްވިގެންވާ އަގެއް ނެތް އެއްވެސް މީހަކަށް ކިޔަމަންވެވަޑައިގެން، އެ މީހެއްގެ ބަސް ވެސް، އިބަ ރަސޫލާ ޤަބޫލު ނުކުރައްވާށެވެ!",""],["(11) އަދި މީހުންގެ މޫނުމަތީގައި ހުތުރު އެއްޗެތިގޮވައި، އެބައިމީހުން ނެތްތާނގައި އެބައިމީހުންގެ ނުބައިވާހަކަ ދައްކައި، ޣީބަބުނާ އަދި މީސްތަކުންގެ މެދުގައި ފަސާދަކުރުމަށް ޓަކައި ދެބައޮޑުވަމުން ހިނގާ މީހާއަށް، އިބަ ރަސޫލާ ކިޔަމަންވެވަޑައިނުގަންނަވާށެވެ!",""],["(12) ހެޔޮ ކަންތައްތައް މަނާކޮށް ހުއްޓުވުމަށް ގަދައަޅައި މަސައްކަތްކޮށް، الله ގެ މަގުގައި ހޭދަކުރުމުގެ ބަދަލުގައި މީސްތަކުން މަގުފުރެއްދުމަށް ޓަކައި ހޭދަކުރާ އަދި މީސްތަކުންނަށް އަނިޔާކުރުމުގައްޔާއި، ފާފަކުރުމުގައި، ހައްދުފަހަނަޅައި ގޮސްފައިވާ މީހާއަށް، އިބަ ރަސޫލާ ކިޔަމަންވެވަޑައިނުގަންނަވާށެވެ!",""],["(13) އަދި އެ މީހާއަކީ، މިޒާޖުގައި ހަރުކަށި، ގޮތްކުޑަވެފައި، އަޚުލާޤުނުބައި، ފާޙިޝުކަމާއި ކާފިރުކަން ބޮޑު މީހާއެވެ. އެ ހުރިހައި ކަމަކަށްފަހުގައި، އޭނާއަކީ ބޭރުން އައިސް، ތިޔަ ދަރިކޮޅަށް ނިސްބަތްވެގެން އުޅޭ، ބަފަޔަކީ ކާކުކަން ކަށަވަރު ނުވާ މީހެކެވެ. ވީމާ، އެ މީހާއަށް، އިބަ ރަސޫލާ ކިޔަމަންވެވަޑައިނުގަންނަވާށެވެ!",""],["(14) އަދި، އެ މީހާއީ، މުދައުވެރިއަކަށްވެފައި ދަރީން ގިނަ މީހަކަށް ވީތީ، އެ މީހާއަށް، އިބަ ރަސޫލާ ކިޔަމަންވެވަޑައިނުގަންނަވާށެވެ!",""],["(15) އެ ނުބައި ނުލަފާ ފާޖިރު މީހާގެ ކުރިމަތީގައި، ތިމަން إِلٰهُގެ އާޔަތްތައް ކިޔައިދެވޭ ހިނދު އެ މީހާ ބުނެތެވެ. ތިޔައީ، އެވޭލާ މީހުން ދައްކައި އުޅުނު ފުލޯކު ވާހަކަތަކަކާއި ޚުރާފާތުތަކެކެވެ.",""],["(16) ތިމަން إِلٰهُގެ ރަސޫލާއާ މެދު ދޮގު ވާހަކަތައް ދައްކައި، ޤުރްއާނުގައި ވަނީ ފުލޯކު ވާހަކަތަކާއި ޚުރާފާތުތައް ކަމުގައި ބުނެއުޅުނުކަމަށް ޓަކައި، އެ މީހާ މަޙްޝަރުކުރައްވާ އިރު، ނިކަންހުރެ އެ މީހާގެ ނޭފަތް އަންދަވައި، ތިމަން إِلٰهُ އޭނާގެ ނޭފަތުގައި ކަޅުނިޝާނެއް ޖައްސަވާނޭކަމީ ކަށަވަރު ކަމެކެވެ. އެ ގޮތަށް އޭނާގެ ނޭފަތް ހުރުމުން، އެންމެހައި މީސްތަކުން މަޙްޝަރުކުރެއްވޭ ހިނދު، އޭނާއަކީ ރަސޫލާއާ މެދު ދޮގު ވާހަކަތައް ދައްކައި އުޅުނު މީހާ ކަން އެންމެންނަށް އެނގި އޭނާ ފަޟީޙަތްވާނެތެވެ. ދަންނާށެވެ! މި ސޫރަތުގެ ދިހަވަނަ އާޔަތުން ފެށިގެން ފަނަރަވަނަ އާޔަތުގެ ނިޔަލަށް ބާވައިލެއްވުނީ، اَلْوَلِيدُ بْنِ الْمُغِيرَةَ އާ ބެހޭގޮތުން ކަމުގައި ބައެއް މުފައްސިރުން ވިދާޅުވެފައި ވެއެވެ. އެ އާޔަތްތަކުގައި ވަނީ، އޭނާގެ ކިބައިގައި ހުރި ދިހަ ސިފައެއްގެ ވާހަކައެވެ. ދަންނާށެވެ! الله  އޭނާއަށް ދެއްވި މުދަލާއި ދަރީންނާ އަދި އެ ނޫން އެހެނިހެން ނިޢުމަތްތަކުގެ ބަދަލުގައި، އެ إِلٰهއަށް ޝުކުރުވެރިނުވެ، އެ إِلٰهُ ބާވައިލެއްވި ކީރިތި މޫރިތި ޤުރްއާނަކީ، އެވޭލާ ޒަމާނުގެ މީހުން ދައްކައި އުޅުނު ފުލޯކު ވާހަކަތަކަކާއި ޚުރާފާތުތަކެއް ކަމުގައި ބުނެ، އެ إِلٰهއަށް ކާފިރުވެ، އެ إِلٰهُގެ ރަސޫލާގެ ރިސާލަތު ދޮގުކުރުމުގެ ސަބަބުން، އޭނާއާ މެދު، الله  ބާވައިލައްވައިފައިވާ އިންޒާރުގެ ބަސްފުޅުތައް އެ އާޔަތްތަކުގައި ވެއެވެ.[8] އެހެންކަމުން، އިސްވެދިޔަ ސިފަތަކާ އަދި އެ ސިފަތަކުގެ އަހުލުވެރީންގެ ކިބައިން ކޮންމެ މުސްލިމަކުމެ ދުރުވެ ރައްކައުތެރިވާން ޖެހޭނެއެވެ.[9]","[8]- تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\r[9]- صَحِيحُ الْجَامِعِ لِلْإمَامِ نَاصِرِ الدِّينِ الْألْبَانِي رَقَمُ الْحَدِيثِ : 4811"],["(17) ހަމަކަށަވަރުން، رَسُولُ اللهِ ގެންނެވި ދަޢުވަތު، މައްކާގެ މުޝްރިކުން ޤަބޫލުނުކޮށް، އެ ރަސޫލާއަށް ދަތިކޮށް އުނދަގޫކުރާން ފެށުމުން، އެ ރަސޫލާ ކުރެއްވި ދުޢާފުޅު އިޖާބަކުރައްވައި، މައްކާގެ ކާފިރުންނަށް ބަނޑުހައި ހޫނުކަމުގެ ބަލާމުޞީބާތް ޖައްސަވައި، ތިމަން إِلٰهُ އެބައިމީހުން އިމްތިޙާނުކުރެއްވީމެވެ.[10] އެއީ، ޔަމަނުކަރައިގައި އޮތް ބަގީޗާއެއްގެ އަހުލުވެރީންނަށް، ތިމަން إِلٰهُ ބަލާޖައްސަވައި އިމްތިޙާނުކުރެއްވި ފަދައިންނެވެ. އެ ބަގީޗާގެ އަހުލުވެރީންނަށް ޖެއްސެވި ބަލާމުޞީބާތާއި އިމްތިޙާނަކީ، އެ ބަގީޗާއިން ލިބޭ ތަކެތީން ފަޤީރުންނަށް ދޭންޖެހޭ ޙައްޤު ނުދިނުމަށް ހުވާކުރުމަށް ފަހު، ފަތިސްވެ އަލިވެ މީސްތަކުން ނިދީން ހޭލުމުގެ ކުރީން، މޭވާއާއި ގޮވާން ކެނޑުމަށް އެބައިމީހުން ދިޔައިރު، އަނދައި އަޅިއަށް ވެފައިވާ ތަނަކަށް އެ ބަގީޗާ ބަދަލުކުރެއްވުމެވެ. ނުވަތަ ގަސްތައް ބިމުން ލުހެލެވިފައިވާ ތަނެއްފަދައިން އެ ބަގީޗާ ލެއްވުމެވެ. ދަންނާށެވެ! މިބުނެވުނު ބަގީޗާއަކީ، ޔަމަނުކަރައިގެ ޞަންޢާއާ ހަ މޭލުގެ ދުރުގައި އޮތް ބަގީޗާއެއް ކަމުގައި ސަލަފުއްޞާލިހުންގެ ބައެއް ޢިލްމުވެރީން ވިދާޅުވެފައި ވެއެވެ. އެއީ، ގާތްގަނޑަކަށް ދިހަ ކިލޯ މީޓަރުގެ ދުރުމިނެވެ. އެ ބަގިޗާގެ ވެރިމީހާވީ ނުހަނު ޚުލުޤު ރަނގަޅު ހެޔޮލަފާ އަހުލު ކިތާބީއަކު ކަމުގައެވެ. ވީމާ، އެ ބަގީޗާއިން ލިބެމުންދިޔަ މޭވާއާއި ގޮވާމުން އަދާކުރާންޖެހޭ، الله ގެ ޙައްޤު ނުހަނު ފުރިހަމައަށް އޭނާ އަދާކޮށް ފަޤީރުންނާއި މިސްކީނުންނަށް އެހީވަމުންގެންދިޔައެވެ. ނަމަވެސް، އޭނާ މަރުވެ، އޭނާގެ ދަރީންނަށް އެ ބަގީޗާ ވާރުތަވުމުން، އެބައިމީހުން މަޝްވަރާކޮށް ނިންމީ، އެ ބަގީޗާއިން ލިބޭ މޭވާއާއި ގޮވާމުން ފަޤީރުންނަށް ދޭންޖެހޭ ޙައްޤު ނުދީ، އެ ތަކެތީން ފަޤީރުން މަޙުރޫމުކުރުމަށެވެ. އެއީ، އެ ތަކެއްޗަށް އެބައިމީހުން ދަހިވެތިވިލެއް ބޮޑުކަމުންނެވެ. އެހެންކަމުން، އެބައިމީހުން އެއްބަސްވި ގޮތުގެ މަތީން، މީސްތަކުން ނިދީން ހޭލައި ފަތިސްވެ އަލިނުވަނީސް، އެ ބަގީޗާގެ މޭވާ ކެނޑުމަށް އެބައިމީހުން ދިޔަ އިރު އެ ބަގީޗާ އޮތީ އަނދައި އަޅިއަށްވެފައި ނުވަތަ ގަސްތައް ބިމުން ލުހެލެވިފައިވާ ތަނެއްފަދައިންވެފައެވެ.[11]","[10]- زُبْدَةُ التَّفْسِيرُ لِلدَّكْتُور مُحَمَّدِ بْنِ سُلَيْمَانِ الْأشْقَر\r[11]- اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(18) އަދި ފަތިސްވެ އަލިވެ މީސްތަކުން ހޭލުމުގެ ކުރީން، އެ ބަގީޗާގެ މޭވާ ކެނޑުމަށް އެއްބަސްވެ އެބައިމީހުން ހުވާކުރި އިރު އެ ކަން ކުރެވޭނީ، اللهُ  އިރާދަކުރެއްވި ނަމައެވެ. މިފަދައިން ބުނެ އިސްތިސްނާއެއް ވެސް ނުކުރެތެވެ. އަދި އެ ބަގީޗާއިން ލިބުނު ތަކެތީން އެބައިމީހުންގެ ބައްޕަ ފަޤީރުންނަށާއި މިސްކީނުންނަށް ހޭދަކުރަމުން ދިޔަ ގޮތަށް ތިމަންމެން ވެސް ހޭދަކުރާނަމެވެ. މިފަދައިންނެއް ވެސް ނުބުނެއެވެ.",""],["(19) اللهُ  އިރާދަކުރެއްވި ނަމައެވެ. މިފަދައިން ނުބުނެ އެ ބަގީޗާގެ މޭވާ ކެނޑުމަށް އެބައިމީހުން ހުވާކުރުމުގެ ސަބަބުންނާއި، އެ ބަގީޗާއިން ލިބޭ ތަކެތީގެ ތެރެއިން ފަޤީރުންނާއި މިސްކީނުންނަށްދީ އުޅުނު ތަކެތީން އެބައިމީހުން މަޙުރޫމުކުރުމަށް، އެ ބަގީޗާ ވާރުތަވި މީހުން އެއްބަސްވުމުގެ ސަބަބުން، އެބައިމީހުން ރޭގަނޑު ނިދާފައި ވަނިކޮށް، އިބަ ރަސޫލާގެ ސާހިބުވަންތަ إِلٰهُ، އެ ބަގީޗާއަށް އާފާތެއް ފޮނުއްވައި ރޭގަނޑުގެ އަނދިރީގައި އެ ބަގީޗާ މުޅީން ހަލާކުކޮށްލެއްވިއެވެ.",""],["(20) ވުމާއެކު، ގޮވާމާއި މޭވާއިން ފުރި، ރިވެތިކަމާއި ފުރިހަމަކަން އޭގެ ނިހާޔަތަށް ގޮސްފައި އޮތް އެ ފަދަ ހިތްގައިމު ބަގީޗާގެ ގަސްތައް މުޅީން ހަލާކުވެ، ރޭގަނޑުގެ ކަޅު އަނދިރިކަން ފަދަ އަނދިރިކަމެއް އެ ބަގީޗާއަށް ވެރިވެ، އެ ތަން މުޅީން ވީރާނާވެ ނެތިދިޔައީއެވެ.",""],["(21) ދެން ފަހެ، ރޭގަނޑުގެ އަނދިރީގައި، الله  އެ ބަގީޗާއަށް ފޮނުއްވި އާފާތުގެ އެއްވެސް ޚަބަރެއް، އެ ބަގީޗާގެ މިލްކުވެރީންނަށް ލިބިފައި ނެތުމާ އެކު، ފަތިސްވެ އަލިވުމުން އެބައިމީހުން އެކަކު އަނެކަކަށް ގޮވައިފައި ބުންޏެވެ.",""],["(22) ތިޔަބައިމީހުން ހެއްދި ބަގީޗާގެ މޭވާ ބިނދެ ގޮވާން ކެނޑުމަށް، ނުހަނު ފަތިހާ އެ ތަނަށް ދަމާހިނގާށެވެ! އެއީ، ފަޤީރުންނާއި މިސްކީނުން އައުމުގެ ކުރީން، މޭވާ ބިނދެ ގޮވާން ކެނޑުމަށް ތިޔަބައިމީހުން ބޭނުންނަމައެވެ.",""],["(23) ފަހެ، އެބައިމީހުންގެ ބައްޕަ، އެ ބަގީޗާއިން ފަޤީރުންނަށް ޞަދަޤާތް ދިން ފަދައިން ޞަދަޤާތް ނުދޭން އެއްބަސްވުމަށް ފަހު، ނުހަނު ފަތިހާ ތައްޔާރުވެ، ސިއްރުސިއްރުން މަޑުމަޑުން ވާހަކަދައްކަމުން، އެ ބަގީޗާއަށް ދިއުމަށް ޓަކައި އެބައިމީހުން ނުކުމެ ހިނގައިގަތެވެ.",""],["(24) އެބައިމީހުން ހިނގަމުން ދިޔަ އިރު މަޑުމަޑުން އެކަކު އަނެކަކަށް ބުންޏެވެ. ތިޔަބައިމީހުންގެ އަތުން ތަކެތި ހޯދުމުގެ ބޭނުމުގައި އެ ބަގީޗާއަށް އެއްވެސް މިސްކީނަކު އަދި ފަޤީރަކު ވިޔަސް މިއަދު ވަނަދީގެނެއް ނުވާނެއެވެ.",""],["(25) އަދި ނުހަނު ފަތިހާ އެބައިމީހުން ބަގީޗާއަށް ދިއައީ، އެ ތާނގެ ގޮވާމާއި މޭވާއިން ފަޤީރުންނާއި މިސްކީނުންނަށް ދޭންވާ ޞަދަޤާތް ނުދިނުމަށް އެއްބަސްވެ، އެ ނުބައި ރޭވުން ތަންފީޒުކުރުމުގެ ކުޅަދާނަކަން އެބައިމީހުންނަށް ލިބިގެންވާ ކަމަށް ހީކުރާ ޙާލުގައެވެ.",""],["(26) ދެންފަހެ، އެ ބަގީޗާއަށް ވެފައި އޮތްގޮތް އެބައިމީހުންނަށް ފެނުނު ހިނދު އެބައިމީހުން ބުންޏެވެ. އަހުރެމެންގެ ބަގީޗާއަށް ދާ މަގު އަހުރެމެންނަށް އޮޅުނީކަން ހަމަކަށަވަރެވެ. ނަމަވެސް، އެބައިމީހުން ރަނގަޅަށް ވިސްނައި ބެލުމުން، އެއީ، ހަމަ އެބައިމީހުންގެ ބަގީޗާކަން އެބައިމީހުންނަށް ޔަޤީންވިއެވެ. އަދި އެބައިމީހުން ރޭވި ނުބައި ރޭވުމުގެ ސަބަބުން، الله  އެބައިމީހުންގެ ބަގީޗާގެ މޭވާއާއި، ގޮވާމާއި، ދެން ވެސް އެ ތާނގައި ހުރި ހުރިހައި އެއްޗެއް ނެތިކުރައްވައި، އެބައިމީހުންނަށް ޢުޤޫބާތްދެއްވީ ކަން އެބައިމީހުންނަށް ރަނގަޅަށް ވިސްނުނެވެ.",""],["(27) ވުމާއެކު، އެބައިމީހުން ބުންޏެވެ. އެ ބަގީޗާއިން ލިބޭ ތަކެތީން މިސްކީނުންނަށްދީ އެބައިމީހުންނަށް ހެޔޮކޮށް ނުހިތުމަށް އަހުރެމެން ނިންމުމުގެ ސަބަބުން، އެ ބަގީޗާއިން ލިބެމުންދިޔަ ފައިދާއިންނާއި ހުރިހައި ހެޔޮކަމަކުން އަހުރެމެން މި ވަނީ މަޙުރޫމުވެފައެވެ.",""],["(28) އިސްވެދިޔަ ފަދައިން އެބައިމީހުން ވާހަކަދައްކަން ފެށުމުން، އެބައިމީހުންގެ ތެރެއިން އެންމެ ބުއްދިވެރި ހެޔޮވިސްނޭ ލަފާދާރު މީހާ ބުންޏެވެ. މިސްކީނުންނަށް އެބައިމީހުންގެ ޙައްޤު ނުދިނުމަށް ތިޔަބައިމީހުން ނިންމި އިރު، އެ ނިންމުމަކީ އަނިޔާވެރި ނިންމުމެއް ކަމުގައި އަހުރެން ނުބުނަންހެއްޔެވެ! ބައްޕަ އުޅުއްވި ހެޔޮލަފާގޮތް ދޫކޮށްނުލުމަށް އަހުރެން ނަސޭހަތްތެރި ނުވަންހެއްޔެވެ! ފަޤީރުންނަށް ހެޔޮކޮށް ހިތުމަށް އަހުރެން ވަޞިއްޔަތް ނުކުރަންހެއްޔެވެ! އެ إِلٰهُ، އެ ފަދަ ކަންކަމަށް ބަދަލުހިއްޕަވާ ގޮތް ފެނި ޔަޤީންވުމުން، ތިޔަބައިމީހުން، އެ إِلٰهُގެ ޙަޟްރަތަށް ރުޖޫޢަވެ، ތައުބާވެ، އެ إِلٰهއަށް ތަސްބީޙަކިޔާނޭ ނަމަ، އެއީ ތިޔަބައިމީހުންނަށް ނުހަނު ފައިދާކުރާނޭ ކަމެއް ނޫންހެއްޔެވެ!",""],["(29) އެ ހިނދު، އެބައިމީހުން ދުޢާކޮށް، الله އަށް ދެންނެވިއެވެ. އޭ އަޅަމެންގެ ވެރި رَبُّއެވެ! އިބަ إِلٰهُގެ ހުސްޠާހިރުވަންތަކަމުގެ ބޮޑުކަމާއެވެ! ހަމަކަށަވަރުން، މިސްކީނުންގެ ޙައްޤު އެބައިމީހުންނަށް ނުދިނުމަށް އަޅަމެން ނިންމިނިންމުމުގެ ސަބަބުން، އަޅަމެން މި ވަނީ އަނިޔާވެރި ފާފަވެރީން ކަމުގައި ވެފައެވެ.",""],["(30) ފަހެ، ނުހަނު ފަތިހާ އެ ބަގީޗާގެ މޭވާ ކެނޑުމަށް އެބައިމީހުން ހުވާކުރި އިރު، الله  އިރާދަކުރެއްވިއްޔާ އެ ތާނގެ މޭވާތައް ކަނޑާނަމެވެ. މި ފަދައިން ބުނުމަކާ ނުލައި، މިސްކީނުންގެ ޙައްޤު ނުދިނުމަށް ހުވާކޮށް ރޭވިރޭވުމާ މެދު ހިތާމަކުރާ ޙާލު، އެބައިމީހުން އެކަކު އަނެކަކަށް މަލާމާތްކޮށް އުޅުނެވެ.",""],["(31) އަދި އެބައިމީހުން ބުންޏެވެ. އަހުރެމެންނަށް ލިބިފައި މިވާ ދެރައާއި، ގެއްލުމާއި، ހަލާކެއްގެ ބޮޑުކަމާއެވެ! ހަމަކަށަވަރުން، އަހުރެމެން މިވަނީ ފަޤީރުންގެ ޙައްޤު ނުދީ، އަހުރެމެންގެ ވެރި إِلٰهُގެ އަމުރުފުޅާ ޚިލާފުވުމުގައި ހައްދުފަހަނަޅައިދިޔަ ބަޔަކު ކަމުގައެވެ.",""],["(32) ދެން، އެބައިމީހުންގެ ކުށަށް އިޢުތިރާފުވާ ޙާލު، الله ގެ ޙަޟްރަތުގައި އެބައިމީހުން ދެންނެވިއެވެ. އަޅަމެން އެދެނީ، އަޅަމެންގެ ސާހިބުވަންތަ إِلٰهُ އަޅަމެންނަށް ޢަފޫ ކޮށްދެއްވައި އަޅަމެންގެ ތައުބާ ޤަބޫލުކުރެއްވުމެވެ. އަދި އަޅަމެންގެ ބަގީޗާއަށް ވުރެން އިތުރުކަން ބޮޑު ނިޢުމަތްތައް އަޅަމެންނަށް ދެއްވައި، އަޅަމެންގެ ކިބައިން ނެތިދިޔަ ހުރިހައި އެއްޗެއް، އަލުން އަނބުރައި އަޅަމެންނަށް ދެއްވުމެވެ. އެހެނީ، ހަމަކަށަވަރުން، އަޅަމެން މިވަނީ އަޅަމެންގެ ސާހިބުވަންތަ إِلٰهُގެ ދިންނެވުމާއި ފުއްސެވުން އެދޭ ބަޔަކު ކަމުގައެވެ.",""],["(33) ތިމަން إِلٰهُގެ އަމުރުފުޅުތަކާ ޚިލާފުވެ، ތިމަން إِلٰهُ ދެއްވާ މުދަލުން ހޭދަ ނުކުރާ މީހުން ދަންނާށެވެ! ބަޔާންވެދިޔަ ބަގީޗާގެ އަހުލުވެރީންނަށް، ތިމަން إِلٰهُ ދެއްވި ފަދަ ޢަޛާބު، އެފަދަ ކޮންމެ ބަޔަކަށް ވެސް، ތިމަން إِلٰهُ ދެއްވާހުށީމެވެ. އަދި ދުނިޔޭގައި އެފަދަމީހުންނަށް ދެއްވާ ޢަޛާބަށް ވުރެން، އާޚިރަތުގައި ދެއްވާނޭ ޢަޛާބު މާ ބޮޑު ކަން އެބައިމީހުންނަށް އެނގޭ ނަމަ، އެ ޢަޛާބުން ސަލާމަތްވުމަށް ޓަކައި އެބައިމީހުން މަސައްކަތްކުރާނޭ ކަން ކަށަވަރެވެ. އެހެނެއްކަމަކު، އެބައިމީހުންނަކަށް އެ ކަމެއް ނޭނގެއެވެ.",""],["(34) ހަމަކަށަވަރުން، الله ގެ ޢަޛާބަށް ބިރުވެތިވެ، އެ إِلٰهُ އަމުރުކުރެއްވި އެންމެހައި ކަންތައްތައްކޮށް، ނަހީކުރެއްވި އެންމެހައި ކަންތައްތަކުން ދުރުވެ، ރައްކައުތެރިވެ، ތަޤުވާވެރިވާ މީހުންނަށް، އެބައިމީހުންގެ ސާހިބުވަންތަ إِلٰهُގެ ޙަޟްރަތުގައި ސުވަރުގޭގެ ދާއިމީ ނިޢުމަތް ހުއްޓެވެ.",""],["(35) ފަހެ، ތިމަން إِلٰهއަށް ކިޔަމަންތެރިވެ އުޅުނު މުސްލިމުންނާއި، ތިމަން إِلٰهއަށް ނުކިޔަމަންތެރިވެ ކާފިރުވެ އުޅުނު މުޖްރިމުންނާއި މި ދެބައިމީހުން، ތިމަން إِلٰهُ އެއްފަދަ ކުރައްވާނޭހެއްޔެވެ؟ ދަންނާށެވެ! ޤުރައިޝު ވަންހައިގެ ކާފިރުންގެ ތެރޭގައި އުޅުނު ސަރުދާރުން ބުނެއުޅުނެވެ. مُحَمَّدُ الْأَمِينُ އެ ހީފުޅުކުރައްވާ ގޮތަކީ ރަނގަޅު ގޮތެއް ކަމުގައި ވަނީ ނަމަ، އާޚިރަތުގައި އަހުރެމެންނަށް ވެސް ލިބޭނީ މުސްލިމުންނަށް ސުވަރުގޭގައި ލިބޭފަދަ ނިޢުމަތްތަކެކެވެ. އެހެނީ، ދުނިޔޭގެ ދިރިއުޅުމުގައި އަހުރެމެންނަކީ، މުސްލިމުންނަށް ވުރެން މާ މަތިވެރިވެފައި މާތް ބަޔަކީމުއެވެ. މި ފަދައިން އެ ސަރުދާރުން ބުނުމުން، އެބައިމީހުންގެ އެ ވާހަކައަށް ރައްދުދެއްވައި، اللهُ  ވަޙީކުރެއްވިއެވެ. އުރެދުންތަކަށް އަރައިގަތުމުގައި އެއްވެސް ޖެހިލުމެއް ނުވާ، ނުބައިނުލަފާ މުޖުރިމުންނާއި، އެ إِلٰهއަށް ކިޔަމަންތެރި ހެޔޮލަފާ މުސްލިމު އަޅުތަކުންނާއި، މި ދެބައިމީހުން ހަމަހަމަވުމަކީ އެއްވެސް ޙާލެއްގައި ޢަދުލުވެރިކަމެއް ނޫން ކަން ކަށަވަރެވެ.[12]","[12]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(36) އޭ ކާފިރުންނޭވެ! އާޚިރަތުގައި ތިމަންމެންނަށް ވެސް ލިބޭނީ މުސްލިމުންނަށް ސުވަރުގޭގައި ލިބޭފަދަ ނިޢުމަތްތައް ކަމުގައި ބުނެ، ތިޔަބައިމީހުން ތިޔަ ޙުކުމްކުރަނީ، ތިޔަބައިމީހުންނަށް ކިހިނެއްވެފައި ތިބެގެންހެއްޔެވެ! އެހެނީ، ކިޔަމަންތެރި ހެޔޮލަފާ އަޅުތަކުންނަށް ލިބޭ ޖަޒާއާއި އުރެދުންތެރި ނުބައިނުލަފާ މުޖުރިމުންނަށް ލިބޭ ސަޒާ އެއްގޮތްވާނޭހެއްޔެވެ؟ ތިޔަބައިމީހުން ހީކުރަނީ، ޖަޒާދިނުމުގެ މަސްއޫލިއްޔަތަކީ ތިޔަބައިމީހުންނާ ޙަވާލުވެފައިވާ ކަމެއް ކަމުގައިހެއްޔެވެ؟",""],["(37) ނުވަތަ ހެޔޮލަފާ އަޅުތަކުންނާއި ނުބައިނުލަފާ މުޖުރިމުން އެއްފަދަވާނޭ ކަމުގައި ތިޔަ ކާފިރުން ތިޔަ ޙުކުމްކުރަނީ، ބާވައިލެއްވިގެންވާ ފޮތެއް ތިޔަބައިމީހުން ކިޔުމަށް ޓަކައި ތިޔަބައިމީހުންގެ އަތުގައި އޮވެފައި، އެ ދެބައިމީހުން އެއްފަދަވާނޭ ކަމަށް އެ ފޮތުގައި ލިޔެވިފައިވާތީހެއްޔެވެ؟",""],["(38) އަދި ހަމަކަށަވަރުން، ތިޔަ ކާފިރުން ތިޔަ އިޚުތިޔާރުކުރާހައި ގޮތެއް، އާޚިރަތުގައި ތިޔަބައިމީހުންނަށް ޓަކައި ވާކަމަށް އެ ފޮތުގައި ލިޔެވިފައިވަނީހެއްޔެވެ؟ ނޫނެކެވެ! އާޚިރަތުގައި ތިޔަބައިމީހުން އެދޭ ގޮތަށް ކަންތައްތައް ވާނޭކަމުގެ އެއްވެސް ހެއްކެއް ތިޔަބައިމީހުންގެ އަތަކު ނުވެއެވެ.",""],["(39) ނުވަތަ، ތިޔަ ކާފިރުން ސުވަރުގެ ވައްދަވާނޭ ކަމަށް، ތިޔަބައިމީހުންނަށް، ތިމަން إِلٰهُ ޢަހުދުތަކެއް ކުރައްވައިފައިވަނީހެއްޔެވެ؟ އަދި އެ ޢަހުދުތަކަކީ، ޤިޔާމަތާ ހަމައަށް ވެސް، މެދުކެނޑުމެއް ނެތި ދެމިއޮންނަނިވި ގަދަފަދަ ޢަހުދުތަކެއްހެއްޔެވެ؟ އަދި ހަމަކަށަވަރުން، ތިޔަބައިމީހުން ތިޔަ ޙުކުމްކުރާފަދައިން، ތިޔަބައިމީހުންނާ މެދު، ތިމަން إِلٰهُ ނިޔާކުރައްވާނީ ވެސް، އެ ފަދަ ޢަހުދެއް ތިޔަބައިމީހުންގެ އަތުގައި އޮތްނަމަތާއެވެ!",""],["(40) އޭ ރަސޫލާއެވެ! އެ ކާފިރުންނާ ނިކަން ސުވާލުކުރައްވައި އައްސަވައިބައްލަވާށެވެ! އާޚިރަތް ދުވަހުން މުސްލިމުންނަށް ލިބޭ ނިޢުމަތްތަކާ އެއްފަދަ ނިޢުމަތްތަކެއް ކާފިރުންނަށް ލިބޭނޭ ކަމަށް، ތިޔަބައިމީހުންގެ ތެރެއިން ޖާމިނުވާނީ ކާކުހެއްޔެވެ؟ ދަންނާށެވެ! މި ބަސްފުޅަކީ، އެ ކާފިރުންނަށް ރައްދުދެއްވުމުގެ ގޮތުން އައިސްފައިވާ އިންޒާރުގެ ބަސްފުޅެކެވެ.[13]","[13]- زُبْدَةُ التَّفْسِيرِ لِلدَّكْتُور مُحَمَّدِ بْنِ سُلَيْمَانِ الْأشْقَر"],["(41) ނުވަތަ އާޚިރަތް ދުވަހުން، މުސްލިމުންނަށް، الله  ދެއްވާ ދަރަޖައާއި މަޤާމު، އާޚިރަތް ދުވަހުން އެ ކާފިރުންނަށް ދެވޭފަދަ އިލާހުންނާއި ބައިވެރީންތަކެއް އެބައިމީހުންނަށް ލިބިގެންވަނީހެއްޔެވެ! އަދި، الله ގެ ޙަޟްރަތުގައި މުސްލިމުންނަށް ލިބޭ ދަރަޖަ، ކާފިރުންނަށް ވެސް ލިބޭނެ ކަމަށް އެބައިމީހުން އެ ބުނާބުނުމުގައި އެބައިމީހުންނަކީ ތެދުވެރީން ކަމުގައިވަނީ ނަމަ، އެ ގޮތަށް ކަންތައްކުރާނޭ އިލާހުންނާއި ބައިވެރީން ގޮވައިގެން އެބައިމީހުން ނިކަން އައިސްބަލާށެވެ! ދަންނާށެވެ! އެ ފަދަ އިލާހުންނާއި ބައިވެރީން އެ ކާފިރުންނަށް ނުގެނެވޭނޭ ކަމީ ކަށަވަރު ކަމެކެވެ.",""],["(42) ބިރުވެރިކަން އެންމެ ބޮޑުވެ، އެއްވެސް ހައްދެއް ނެތި ބިރުވެރިކަން ފެތުރި ޢާންމުވެގެން ދާ ޤިޔާމަތް ދުވަހުން، މީސްތަކުންގެ މެދުގައި ނިޔާކުރެއްވުމަށް، الله ގެ ޒާތުފުޅާ އެކަށޭނަ ގޮތަށް، އެ إِلٰهُ ޙާޟިރުވެވޮޑިގަންނަވައި، އެ إِلٰهُގެ މާތްވެގެންވާ ކަށިމަތިފުޅު ކަޝްފުކުރައްވައި، އެ إِلٰهއަށް ސަޖިދަކުރުމަށް މީސްތަކުންނަށް ގޮވައިލައްވާނެތެވެ! އެ ހިނދު، ކޮންމެ މުއުމިނު ފިރިހެނަކާއި މުއުމިނު އަންހެނަކު، އެ إِلٰهއަށް ސަޖިދަކުރާނެތެވެ. ނަމަވެސް، ދުނިޔޭގައި ކަންދެއްކުމާއި ނިފާޤުކަމުގެ ގޮތުން ސަޖިދަކުރި މީހުންނަށް، އެ ދުވަހުން ސަޖިދައެއް ނުކުރެވޭނެތެވެ. ސަބަބަކީ، އެބައިމީހުންގެ ބުރަކަށީގެ ބަދަތައް އެއްކަށިގަނޑަކަށްވެ ގުދުވުމަށް ނުކުޅެދުމެވެ. އަދި ދުނިޔޭގައި އުޅުނުއިރު، الله އަށް އީމާންވެ، އެ إِلٰهއަށް ސަޖިދަ ކުރި ބަޔަކު ކަމުގައި އެބައިމީހުން ނުވާ ކަން ވެސް މެއެވެ. ދަންނާށެވެ! ޙަދީޘު ޢިލްމުވެރީންގެ ތެރެއިން اَلْإِمَامُ الْبُخَارِيއާއި ބައެއް އެހެނިހެން އިމާމުން، މި އާޔަތުގެ ތަފްސީރާ މެދު أبُو سَعِيْد الخدريِّ ގެ އަރިހުން ރިވާކުރެއްވިއެވެ. أبُو سَعِيْد الْخُدْرِيِّ  ވިދާޅުވިއެވެ. رَسُولُ الله  ޙަދީޘުކުރައްވަނިކޮށް އަހުރެން އަޑުއެހީމެވެ. «يَكْشِفُ ربنا عَنْ سَاقِهِ ، فَيَسْجُدُ لَهُ كُلُّ مُؤْمِنٍ، وَيَبْقَى مَنْ كَانَ يَسْجُدُ للهِ رِيَاءً وَسُمْعَةً ؛ فَيَذْهَبُ كَيْما يَسْجُدَ فَيَعُودُ ظَهْرُهُ طَبَقًا وَاحِدًا»[14] މާނައީ: “ޤިޔާމަތް ދުވަހުން، އަހުރެމެންގެ ވެރި رَبُّ، އެ إِلٰهُގެ މާތްވެގެންވާ ކަށިމަތިފުޅު ކަޝްފުކުރައްވާނެތެވެ. ދެން، ކޮންމެ މުއުމިނު ފިރިހެނަކާއި ކޮންމެ މުއުމިނު އަންހެނަކު، އެ إِلٰهއަށް ސަޖިދަކުރާނެތެވެ. އަދި ކަންދެއްކުމަށް، ދުނިޔޭގައި ސަޖިދަކުރި މީހުން ތިބޭނީ ސަޖިދަނުކުރެވިފައެވެ. ދެން ފަހެ، އެބައިމީހުން ސަޖިދަކުރާން އުޅޭ ހިނދު އެބައިމީހުންގެ ބުރަކަށީގެ ބަދަތައް އެއް ކަށިގަނޑަކަށްވުމުން، ސަޖިދަކުރެވޭ ގޮތަށް އެ ބަދަތައް ނުލެނބޭނެތެވެ.] ދަންނާށެވެ! الله ގެ މަތިވެރިވަންތަކަމާއި ޖަލާލުވަންތަކަމާ އެކަށީގެންވާ ގޮތުގެ މަތީން، އެ إِلٰهއަށް ކަށިމަތިފުޅުވާ ކަން މި އާޔަތުން ސާބިތުވެއެވެ.[15] ނަމަވެސް، އެإِلٰهُގެ މާތްވެގެންވާ ކަށިމަތިފުޅު އިންސާނާގެ ކަށިމައްޗާ އެއްފަދަވެ، އެއްވައްތަރުވެގެނެއް ނުވެއެވެ. އެހެނީ، “ الله  އެއްވެސް އެއްޗަކާ އެއްފަދަވެގެނެއް ނުވެއެވެ.][16]","[14]- تَفْسِيرُ الْقُرْآنِ الْعَظِيمِ ِ لِلإمَامِ الْحَافِظِ ابْنِ كَثِير الدِّمِشْقِي\r[15]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر\r[16]- زُبْدَةُ التَّفْسِيرِ لِلدَّكْتُور مُحَمَّدِ بْنِ سُلَيْمَانِ الْأشْقَر"],["(43) ޤިޔާމަތް ދުވަހުން، އެ ކާފިރުން ތިބޭނީ ނުހަނުބޮޑަށް ދެރަވެ، ނިކަމެތިވެ، އިސްދަށަށްޖެހި، ހިތާމަޔާއި މޮޅިވެރިކަމުން ފުރިފައެވެ. އެއީ، އެބައިމީހުންނަށް ޖެހިފައިވާ މުސީބާތާއި، އެބައިމީހުންނަށް ހުރި ޢަޛާބުގެ ބޮޑުކަމުންނެވެ. އެ ފަދަ ޙާލެއް އެބައިމީހުންނަށް ޖެހޭނީ، ދުނިޔޭގައި ތިބި އިރު، الله އަށް ސަޖިދަކުރުމަށް އެބައިމީހުންނަށް ގޮވައިލެވި، ބަންގިގޮވައި ޤަމަތްދެވުނު އަޑު އިވުމުން ވެސް، ޞިއްޙަތު ސަލާމަތުން ތިބި ޙާލުގައި މެ، އެ އަޑަށް އިޖާބަ ނުދީ މިސްކިތާ ދުރަށް އެބައިމީހުން ދިޔުމުގެ ސަބަބުންނެވެ. އަދި ކިއެއްތަ! އެ ގޮވައިލުމަށް އެބައިމީހުން ދިނީ ބީރު ކަންފަތެކެވެ.",""],["(44) އޭ ރަސޫލާއެވެ! ފަހެ، ޤުރްއާން ދޮގުކުރާ ކޮންމެ މީހަކާ މެދު ވެސް، ތިމަން إِلٰهُ ނިންމަވާ ގޮތެއް ނިންމެވުމަށް، އެބައިމީހުންގެ ކަންތައް، ތިމަން إِلٰهއަށް ދޫކޮށްލައްވާށެވެ! އެބައިމީހުންގެ ހުރިހައި ކަމެއް، ތިމަން إِلٰهއާއި ޙަވާލުކުރައްވާށެވެ! އަދި އެބައިމީހުންގެ ކަންތަކާ މެދު ފިކުރުފުޅުބޮޑުނުކުރައްވާށެވެ! އެހެނީ، ދުނިޔެމަތީގައި، ތިމަން إِلٰهُ އެބައިމީހުންނަށް މުހުލަތު ދެއްވައި، ނިޢުމަތްތައް ދެއްވާހުށީމެވެ. އެހެންކަމުން، އެބައިމީހުންނަށް ހީވާނީ، ތިމަން إِلٰهُ އެބައިމީހުން ދެކެ ރުހިވޮޑިގެންނެވީ ކަމުގައެވެ. އެ ގޮތުގައި އެބައިމީހުން ވަނިކޮށް އެބައިމީހުން މަރުގަންނަވައި، ގަދަފަދަ ހިއްޕެވުމަކުން އެބައިމީހުން ހިއްޕަވައި، ނުހަނު ގަދަފަދަ ވޭންދެނިވި ޢަޛާބެއްގެ ތެރެއަށް، ނިކަންހުރެ އެބައިމީހުން ގެންދަވާހުށީމެވެ!",""],["(45) އަދި އެ އަނިޔާވެރީން އުޅޭނޭގޮތަކަށް އުޅުމަށް ޓަކައި އެބައިމީހުންގެ އުމުރު ދިގުކުރައްވައި، އެބައިމީހުންނަށް، ތިމަން إِلٰهُ މުހުލަތު ދެއްވަނީ، ގަދަފަދަ ޢަޛާބުގެ ތެރެއަށް އެބައިމީހުން ގެންދެވުމަށް ޓަކައެވެ. އަދި، ތިމަން إِلٰهُގެ ރޭއްވެވުން ނުހަނު ގަދަފަދަކަން ކަށަވަރެވެ. ދަންނާށެވެ! އެއްވެސް ކަމެއް ކުރެއްވުމުގައި، އެ إِلٰهއަށް ކިތަންމެ ކުޑަ ނުކުޅެދުމެއް ވިޔަސް ނުވެއެވެ.",""],["(46) ނުވަތަ، الله އަށް އީމާންވުމަށް ތިޔަ ގޮވައިލައްވާ ގޮވައިލެއްވުމަށް، ކާފިރުންގެ ކިބައިން އުޖޫރައަކަށް، އިބަ ރަސޫލާ އެދިވަޑައިގަންނަވަނީތޯއެވެ! ފަހެ، އެ ކަމުގެ އުޖޫރަ ދޭންޖެހުމުގެ ސަބަބުން، އެބައިމީހުންނަށް އުފުލާން ދަތިވާ ފަދަ ބޮޑު ދަރަންޏެއް އެބައިމީހުންގެ ބޮލުގައި އެޅޭތީތޯއެވެ! ނުވަތަ، އިބަ ރަސޫލާ ތިޔަ ދެއްވާ ދަޢުވަތަށް އެބައިމީހުން އިޖާބަ ނުދެނީ، އެބައިމީހުންގެ ކިބައިގައި މުދަލަށް ހުރި ދަހިވެތިކަމެއްގެ ސަބަބުން، اللهُ ގެ މަގުގައި ހޭދަކުރުން އެބައިމީހުންނަށް ބުރަކަމަކަށް ވާތީތޯއެވެ! ފަހެ، މީސްތަކުންގެ ލާބަޔަށް ޓަކައި ތިޔަ ކުރައްވާ މަސައްކަތްޕުޅަށް އެބައިމީހުން ޝުކްރުވެރިނުވާންވީ، އެކަހަލަ ކަމެއް ވެސް އޮތްނަމަތާއެވެ.",""],["(47) ނުވަތަ ކާފިރުން އެ ހީކުރާ ފަދައިން، ޣައިބުގެ ޢިލްމު އެބައިމީހުންނަށް އެނގި، އެ ތަކެތި ލިޔެ، އެ ލިޔުމުން ޙުއްޖަތާއި ދަލީލުދައްކައި، އިބަ ނަބިއްޔާއާ ޖަދަލުކުރެވޭ ފަދަ ބަޔަކު އެބައިމީހުންގެ ތެރޭގައި އެބަ ވޭހެއްޔެވެ! ނުވަތަ، اللهُ ގެ ޙަޟްރަތުގައި، އީމާންކަމުގެ އަހުލުވެރީންނަށް ވުރެން އެބައިމީހުންގެ ދަރަޖަ މަތިވެރިކަމަށް ޙުކުމްކުރެވޭ ފަދަ ދަލީލުތަކެއް، ޣައިބުގެ ޢިލްމުން އެ ކާފިރުންނަށް ލިބިފައިވަނީހެއްޔެވެ! ޝައްކެއްނެތެވެ. އެ ފަދަ އެއްވެސް ޙުއްޖަތެއް އަދި ދަލީލެއް ވިއަސް އެބައިމީހުންގެ އަތަކު ނުވެއެވެ. އަދި ކިއެއްތަ! އެއްވެސް ފިކުރަކާ ނުލައި، ހިތަށް އެރިހައި އެއްޗެއް އެބައިމީހުން ކިޔަމުން ދަނީއެވެ. ވަގުތީ ފައިދާތަކެއް ލިބިގަތުމަށް ޓަކައި، މުސްތަޤުބަލުގެ ލާބަތައް ނަގައިލަނީއެވެ. ދުނިޔެއަށް ޓަކައި އާޚިރަތް ވިއްކައިލަނީއެވެ.",""],["(48) އޭ ރަސޫލާއެވެ! ބޮޑުމަހުގެ ބަނޑުތެރޭގައި، ނުހަނު ބޮޑު ހިތާމައާއި މޮޅިވެރިކަމުގައި އޮންނަވައި، يُونُسُ  ދުޢާކުރެއްވި ވަގުތު ކަންހިނގި ގޮތް، އިބަ ރަސޫލާ ހަނދުމަފުޅުކުރައްވާށެވެ! އެ ރަސޫލާގެ ޤައުމުގެ މީހުންނަށް، اللهُ ގެ ދީނަށް ވަނުމަށް، އެ ރަސޫލާ ގޮވައިލެއްވުމުން، އެބައިމީހުން އެ ކަމަށް ފުރަގަސްދިނެވެ. ދެން، އެ ކަމާ މެދު ހިތްޕުޅުދަތިވެ ކޯފާއިސްކުރައްވައި، اللهُ ގެ އަމުރުފުޅު އައުމުގެ ކުރީން، އެ ރަސޫލާގެ ޤައުމުގެ މީހުންގެ ކަންތަކާ މެދު އަވަސްވެވަޑައިގެން، އެބައިމީހުންނާ ވަކިވެވަޑައިގެން، އެ ރަށުން ނުކުމެވަޑައިގަތެވެ. ވީމާ، ބޮޑު މަހުގެ އެކުވެރިޔާ يُونُسُ ، ޤައުމުގެ މީހުންގެ ކަންތަކާ މެދު އަވަސްވެވަޑައިގެންނެވި ފަދައިން، އިބަ ރަސޫލާގެ ޤައުމުގެ މީހުންގެ ކަންތަކާ މެދު، އިބަ ރަސޫލާ އަވަސްވެވަޑައިނުގެން، اللهُ ގެ ޙުކުމްފުޅު އަތުވެއްޖައުމަށް ދާނދެން، ކެތްތެރިވެވަޑައިގަންނަވާށެވެ! އަދި يُونُسُ ގެ ޤައުމުގެ މީހުންނާމެދު، އެ ރަސޫލާ ކަންތައް ކުރެއްވި ގޮތަށް، އިބަ ރަސޫލާގެ ޤައުމުގެ މީހުންނާ މެދު، އިބަ ރަސޫލާ ކަންތައްނުކުރައްވާށެވެ! ދަންނާށެވެ! މިއީ، ކާފިރުން ދީނާ މެދު ކިތަންމެ ދެކޮޅުހަދައި ފުރަގަސްދިން ކަމުގައި ވިއަސް، ދީނުގެ ދަޢުވަތު ދެއްވުމުގައި ކެތްތެރިވެވަޑައިގަތުމަށް، مُحَمَّدٌ އަށް، الله  ހިތްވަރުދެއްވައި، އެ ރަސޫލާއަށް އެ إِلٰهُ ކުރެއްވި އަމުރުފުޅެކެވެ.[17] ދަންނާށެވެ! يُونُس ގެ ވާހަކަ، سُو رة يُونُس، سُو رة الأَنبيَاء އަދި سُو رة الصَّا فَا تގައި ވެސް ވެއެވެ. އެ ވާހަކަތަކުގެ ތެރޭގައި، ބޮޑުމަހުގެ ބަނޑުތެރޭގައި ހިތާމައާއި މޮޅިވެރިކަމުން ފުރިގެންވާ ޙާލުކޮޅުގައި އެ ރަސޫލާ އޮންނަވައި (لاَ إِلَهَ إِلاَّ أَنْتَ سُبْحَا نَكَ إِنِّي كُنتُ مِنَ ا لظَّا لِمِينَ)[18] މިފަދައިން ވިދާޅުވެ ދުޢާ ކުރެއްވި ވާހަކަ ވެސް ވެއެވެ. އެ ދުޢާފުޅުގެ މާނައީ: “އިބަ إِلٰهُ މެނުވީ އަޅުކަންކުރުން ޙައްޤުވެގެންވާ އެހެން އެއްވެސް إِلٰهއަކު ނުވެއެވެ. އިބަ إِلٰهُގެ ހުސްޠާހިރުވަންތަކަމުގެ ބޮޑުކަމާއެވެ! ހަމަކަށަވަރުން، މި އަޅާ ވަނީ އަނިޔާވެރީންގެ ތެރެއިންނެވެ.]","[17]- صَحِيحُ الْجَامِعِ لِلْإمَامِ الْبُخَارِي رَقَمُ الْحَدِيثِ : 4919\r[18]- شَرْحُ الْقَوَاعِدِ الْمُثْلَى لِلْإمَامِ ابْنِ عُثَيْمِين"],["(49) يُونُسُ ގެ ސާހިބުވަންތަ إِلٰهُގެ ޙަޟްރަތުން އެ ރަސޫލާއަށް ލިބިވަޑައިގެންނެވި ޚާއްޞަ ނިޢުމަތެއްގެ ގޮތުގައި، އެ ރަސޫލާއަށް ކުރެއްވުނު ކުށަށް ތައުބާވެވަޑައިގެންނެވުމުގެ ތައުފީޤު، އެ إِلٰهُ އެ ރަސޫލާއަށް ދެއްވިއެވެ. އެ ތައުފީޤު، އެ ރަސޫލާއަށް، އެ إِلٰهُ ނުދެއްވި ނަމަ، މަހުގެ ބަނޑުން ނެރުއްވައި، އެއްވެސް ގަހެއް ވިނައެއް ނެތް ހާމަ ބިމަކަށް އެ ރަސޫލާ އެއްލަވައިލެއްވުން ވެގެންދިޔައީހީ، اللهُ ގެ ރަޙްމަތުން ދުރުކުރެއްވި މަލާމާތް ލިބެނިވި ކަމެއް ކަމުގައި ކަން ކަށަވަރެވެ.",""],["(50) މަތީގައި ބަޔާންވެދިޔަ ހާދިސާއަށް ފަހު، يُونُسُ ގެ ޤައުމުގެ މީހުންގެ ގާތަށް އެ ރަސޫލާގެ ސާހިބުވަންތަ إِلٰهُ، އެ ރަސޫލާ އަނބުރާ ފޮނުއްވިއެވެ. އެއީ، ރަސޫލުކަމުގެ ދަޢުވަތު ފުރިހަމަކުރެއްވުމަށް ޓަކައެވެ. އެހެނީ، އެ إِلٰهُ ވަނީ، ނަބީކަމާއި ރަސޫލުކަމަށް يُونُسُ ޚިޔާރުކުރައްވައި، އެ إِلٰهُގެ ޞާލިޙު އަޅުތަކުންގެ ތެރެއިން އެ ރަސޫލާ ލައްވައިފައެވެ. ދަންނާށެވެ! މަހުގެ ބަނޑު ތެރެއިން ސަލާމަތްވެވަޑައިގެންނެވުމަށް ފަހު، ނަބީކަމާއި ރަސޫލުކަން ފުރިހަމަކުރެއްވުމަށް ޓަކައި، ޤައުމުގެ މީހުންގެ ގާތަށް، يُونُسُ  އަލުން އަނބުރާ ފޮނުއްވިއެވެ. އެއަށްފަހު، ޤައުމުގެ މީހުންނަށާއި، އެ ރަސޫލާގެ އަމިއްލަ ނަފްސުފުޅަށް ޝަފާޢަތްތެރިވެވަޑައިގެންނެވި ކަމަށް ވެސް ވެއެވެ. އަދި، އެ إِلٰهُ، يُونُسُ އަށް ރަސޫލުކަން ދެއްވައި ފޮނުއްވީ، ސަތޭކަ ހާސް މީހުންނަށް ވުރެން ތަންކޮޅެއް ގިނަ ބައެއްގެ ގާތަށެވެ. އަދި އެ އެންމެން ވެސް، އެ ރަސޫލާއަށް އީމާންވިއެވެ.[19]","[19]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(51) އަދި، އިބަ ރަސޫލާ ޤުރްއާން ކިޔަވައިވިދާޅުވާ އަޑު ކާފިރުންނަށް އިވޭ ހިނދު، ޙަސަދަވެރިކަމާއި ރުޅިވެރިކަމުގެ ލޮލުން، އިބަ ރަސޫލާއަށް އެބައިމީހުން ބަލަތެވެ. އެބައިމީހުންގެ އެ ބެލުމަކީ، އިބަ ރަސޫލާ ހުންނެވިތަނުން ކައްސުވައިލައި، ބިންމައްޗަށް ވައްޓައިލުމާ ގާތްކުރާ ފަދަ ޙަސަދަވެރި ބެލުމެކެވެ. އެ ގޮތަށް ބަލާން ތިބެ އެބައިމީހުން ބުނެތެވެ. ހަމަކަށަވަރުން، مُحَمَّدُ الأَمِينއަކީ މޮޔަ ބޭފުޅެކެވެ.",""],["(52) ދަންނާށެވެ! ޤުރްއާނުގައި، اللهُ  ބާވައިލައްވައިފައިވާ އިރްޝާދުތަކާއި ނަސޭހަތްތަކަކީ، އިންސީންނާއި ޖިންނީންގެ ޢާލަމުތަކަށް ހުރި، ހަނދާންކޮށްދެއްވުމެއް ކަމުގައި މެނުވީ ނުވެއެވެ.",""],["سُورَةُ الْحَاقَّةއަކީ މައްކީ ސޫރަތެކެވެ. އަދި سُورَةُ نُونْ ‏وَالْقَلَمِގެ ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (52) ފަންސާސް ދެ އާޔަތެވެ. އެ އާޔަތްތަކުގައި ވަނީ (2) ދެ رُكُوعُ އެވެ. މި ސޫރަތަކީ، ކީރިތި ޤުރްއާުގެ (69) ފަސްދޮޅަސް ނުވަވަނަ ސޫރަތެވެ. އަދި މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. މި ސޫރަތް ބާވައިލެއްވުނީ سُورَةُ الْمُلْكِއަށް ފަހުގައެވެ. މި ސޫރަތް ފައްޓަވައިފައި ވަނީ، اَلْحَاقَّة މި ލަފްޒުންނެވެ. اَلْحَاقَّةއަކީ، ޤިޔާމަތް ދުވަހުގެ ނަންތަކުގެ ތެރެއިން ނަމެކެވެ. މި ސޫރަތަށް، سُورَةُ الْحَاقَّةގެ ނަމުން ނަން ދެވުނީ، އިންސާނުންގެ ޢަމަލުގެ ފަތް، ޤިޔާމަތް ދުވަހުން އެބައިމީހުންނަށް ލިބުމުން އެބައިމީހުންގެ ކަންތައްތައް ހުންނާނޭ ގޮތުގެ ވާހަކަ، މި ސޫރަތުގައި ބަޔާންކުރައްވައިފައި ވާތީއެވެ.[20] އެއަށްފަހު މި ސޫރަތުގައި ބަޔާންކުރައްވައިފައި ވަނީ، ޤިޔާމަތް ދުވަހުގެ ވާހަކައާއި އެ ދުވަސް ދޮގުކުރުމުގެ ސަބަބުން، އިސްވެދިޔަ އުންމަތްތަކުގެ މީހުންގެ ތެރެއިން ގިނަ ބަޔަކު، އެ إِلٰهއަށް އުރެދުމުގެ ސަބަބުން ހަލާކުކުރައްވައި ނެތިކުރެއްވި ވާހަކައާއި އެ ވާހަކަތަކުން ޢިބުރަތް ލިބިގަތުމަށް ދެއްވި އިރްޝާދެވެ. ދެން އެއަށްފަހު، ފުރަތަމަ ތާޅަފިލި ފުންމަވައިލެއްވުމުން ދުނިޔެ ނިމި، ޤިޔާމަތް ޤާއިމުވާ އިރު ކަންތައްތައް ހިނގާނޭ ގޮތާއި، ޤިޔާމަތް ޤާއިމުވުމުން އަޅުތަކުންގެ ޙިސާބުބެއްލެވުމަށް ޓަކައި އިސްވެދިޔަހައި ބަޔަކާއި ފަހުން އަންނާނޭހައި ބަޔަކު، اللهُ ގެ ޙަޟްރަތަށް ހުށަހެޅުއްވޭނޭ ވާހަކަވެއެވެ. އަދި އެއަށްފަހު، އެ މީހެއްގެ ޢަމަލުގެ ފަތް، އެ މީހެއްގެ ކަނާތަށް ދެއްވޭ އަޅުތަކުންގެ ޙިސާބުބެއްލެވުން ލުއިކުރެއްވި، ސުވަރުގޭގެ އަރާމާއި، އުފަލާއި، ދާއިމީ ނިޢުމަތް، އެ ދުވަހުން އެބައިމީހުންނަށް ދެއްވޭނޭ ވާހަކަވެއެވެ. އަދި އެ މީހެއްގެ ޢަމަލުގެ ފަތް އެ މީހެއްގެ ވާތަށް ދެއްވޭ އަޅުތަކުންނަށް، އެ ދުވަހުން ކުރިމަތިލާންޖެހޭނޭ ހިތާމައާއި، ވޭނާއި، ކެކުޅުމާއި، ގަދަފަދަ ޢަޛާބުގެ ވާހަކައާއި، އެބައިމީހުންނަށް ނަރަކަ ޙައްޤުވާން ޖެހުނު ސަބަބުތަކުގެ ވާހަކައެވެ.\n...\nމި ސޫރަތް ނިންމަވައިލައްވައިފައި ވަނީ، ކީރިތި ޤުރްއާނަކީ ޙައްޤު ތެދު ފޮތެއްކަމާއި، އެ ފޮތަކީ، اللهُ  އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، ތަޤުވާވެރިވާ މުއުމިނުންނަށް ހުރި ނަސޭހަތެއް ކަން އަންގަވަމުންނެވެ. އަދި އެ ފޮތް ދޮގުކުރާ މީހުންނަށް ލިބޭ ޢަޛާބު ފެންނަ ހިނދު، ކާފިރުންނަށް ނުހަނު ބޮޑު ވޭނާއި ހިތާމަލިބޭނޭ ކަން ވެސް އަންގަވަމުންނެވެ. އަދި އެ ޤުރްއާން ބާވައިލައްވައިފައި ވަނީ، اللهُ ގެ ޙަޟްރަތުން ކަން ކަށަވަރުވެ އެނގެނިވި އާޔަތްތައް އެ ފޮތުގައި ވުމާއެކު، مُحَمَّدٌ އަށް އެ إِلٰهُ އަންގަވައިފައި ވަނީ، ކާފިރުންގެ ކަންތައްތަކަށް ކެތްތެރިވެވަޑައިގަތުމާ އެކު، الله ގެ ހުސްޠާހިރުވަންތަކަން ބަޔާންކުރެއްވުމަށެވެ.[21]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n(1) ޤިޔާމަތް ދުވަހަކީ، އަންނާނޭ ކަން ކަށަވަރުވެގެންވާ ދުވަހެކެވެ. އެ ދުވަހުން، ޙައްޤު ފައުޅުވެ ބާޠިލު ނެތި ކުރެއްވޭނެތެވެ. الله ގެ ވަޢުދުފުޅުގެ ތެދުކަމާއި، ހެޔޮލަފާ އަޅުތަކުންނަށް ދެއްވާ ޘަވާބާއި، ނުބައިނުލަފާ އަޅުތަކުންނަށް ދެއްވާ ޢަޛާބަކީ ޙައްޤުކަން ވެސް، އެ ދުވަހުން މީސްތަކުންނަށް އެނގޭނެތެވެ.","[20]- زُبْدَةُ التَّفْسِيرِ لِلدَّكْتُور مُحَمَّدِ بْنِ سُلَيْمَانِ الْأشْقَر\r[21]- سُورَةُ اْلأنْبِيَاء الْآيَة : 87"],["(2) ހަމަކަށަވަރުން ވެސް، އަންނާނޭ ކަން ޔަޤީންވާ ޤިޔާމަތް ދުވަހަކީ ކޮންދުވަހެއްހެއްޔެވެ؟ އަދި އެ ދުވަހުގެ ސިފައާއި އެ ދުވަހު ކަންތައްތައް ހިނގާނީ ކިހިނަކުން އަދި ކޮންފަދައަކުންހެއްޔެވެ؟ އަދި އެ ދުވަހަކީ، ކޮންފަދަ ނުރައްކައުތެރި ކޮންފަދަ ބިރުވެރި ދުވަހެއްހެއްޔެވެ؟",""],["(3) އޭ ރަސޫލާއެވެ! ހަމަކަށަވަރުން ވެސް، އަންނާނޭ ދުވަހެއް ކަމުގައިވާ ޤިޔާމަތް ދުވަހަކީ، ކޮންފަދަ ބިރުވެރި ދުވަހެއްކަމާއި އެ ދުވަހުގެ ޙަޤީޤަތް، އިބަ ރަސޫލާއަށް އެނގިވަޑައިގަންނަވާތޯއެވެ! ޝައްކެއްނެތެވެ. ޤިޔާމަތް ދުވަހަކީ، ތަޞައްވަރުކޮށް ސިފަކުރެވޭވަރަށް ވުރެން މާ ނުރައްކައުތެރިކަން ބޮޑު، ވަރަށް ވެސް ބިރުވެރި ދުވަހެކެވެ.",""],["(4) ޘަމޫދު ބާގައިގެ މީހުންނާއި ޢާދު ބާގައިގެ މީހުން ޤިޔާމަތް ދުވަސް ދޮގުކުރިއެވެ. ދަންނާށެވެ! އެ ދުވަހަކީ، އެ ދުވަހުގެ ބިރުވެރިކަމާއި ނުރައްކާތެރިކަމުގެ ބޮޑުކަމުން، މީސްތަކުން ބިރުން ތުރުތުރު އަޅައަޅައި ތިބޭނޭ ދުވަހެވެ. ދަންނާށެވެ! ޤާރިޢަތުގެ ނަމުން އެ ދުވަހަށް ނަން ދެވުނީ، އެ ދުވަހުން ދިމާވާނޭ ބޮޑެތި ބިރުވެރި ކަންތައްތަކާއި ނުރައްކައުތެރި ކަންތައްތަކުގެ ބޮޑުކަމުންނެވެ.[22]","[22]- زُ بْدَةُ التَّفْسِيرُ لِلدَّكْتُورِ مُحَمَّدِ بْنِ سُلَيْمَان الْأشْقَر"],["(5) ފަހެ، ދަންނާށެވެ! ބިރުވެރިކަން ނިހާޔަތަށް ގޮސްފައިވާ ނުހަނު ގަދަފަދަ އަޑުފަށްގަނޑެއްގައި، ޘަމޫދު ބާގައިގެ މީހުންގެ ތެރެއިން ކާފިރުވި އެންމެން ހަލާކުވެ ނެތިދިޔައެވެ. ޘަމޫދު ބާގައިގެ މީހުންނަކީ، صَالِحُ ގެ ޤައުމުގެ މީހުންނެވެ.",""],["(6) އަދި ދަންނާށެވެ! ނުހަނު ބާރަށް ޖެހުނު، އެހައިމެ ފިނިކަން ގަދަ ތޫނު ވައެއްގެ ޢަޛާބުގައި، ޢާދު ބާގައިގެ މީހުންގެ ތެރެއިން ކާފިރުވި އެންމެން ހަލާކުވެ ނެތިދިޔައެވެ. ޢާދު ބާގައިގެ މީހުންނަކީ، هُودُ ގެ ޤައުމުގެ މީހުންނެވެ.",""],["(7) الله  ފޮނުއްވި އެ ގަދަފަދަ ފިނި ވައި ހަތް ރެއާއި އަށް ދުވަސް ވާނދެން މެދުކެނޑުމެއް ނެތި ނުހަނު ބާރުމިނުގައި، ޢާދު ބާގައިގެ ކާފިރުންގެ މައްޗަށް ފޮނުއްވިއެވެ. އަދި އެބައިމީހުން އެންމެން ހަލާކުވެ ނެތިދިޔައީ، އެ ގަދަފަދަ ފިނި ވަޔާ އެކު އައި ކުދިކުދި ހިލަތަކަކުން ތެޅި ރަޖަމު ކުރެވިގެންނެވެ. ފަހެ، އެ ކާފިރުންގެ ގޯތިގެދޮރުގައި އެ އެންމެން މަރުވެ، ބިންމައްޗަށް ވެއްޓިފައި ތިއްބައި ތިބާއަށް ފެންނާނީ، މުލުން ލުހެވިގެން ވެއްޓި، ފީވެ، ހަލާކުވެ، ހޮއިހެދިފައިވާ ކަދުރު ރުއްތަކެއް ފަދައިންނެވެ.",""],["(8) ފަހެ، އެ ކާފިރުންގެ ތެރެއިން މަރު ނުވެ ސަލާމަތްވި ހަމަ އެކަކު ވެސް، ތިބާއަށް ފެނޭހެއްޔެވެ! ދަންނާށެވެ! އޭގެ ތެރެއިން ހަމަ އެކަކު ވެސް މަރު ނުވެ ސަލާމަތެއް ނުވެއެވެ.",""],["(9) އަދި ނުބައިނުލަފާކަމާއި އަނިޔާވެރިކަމުގައި ހައްދުފަހަނަޅައިދިޔަ ފިރްޢައުނާއި، އޭނާގެ ކުރީން އުޅުނު އަނިޔާވެރީންނާއި، لُوطُ ގެ ޤައުމުގެ މީހުންގެ ތެރެއިން ގިނަ މީހުން ހިމެނެނީ، الله އަށް އުރެދި ކާފިރުވި މީސްތަކުންގެ ތެރެއިންނެވެ. ދަންނާށެވެ! لُوطُގެ ޤައުމުގެ ގިނަ މީހުންނަކީ، ކާފިރުކަން ބޮޑު، ޝިރުކުގެ ޢަމަލުތައް ގިނަ، ފާޙިޝު ޢަމަލުތައް ކުރުމާއި، އެއް ޖިންސުން ގުޅުންހިންގުމަކީ އެއްވެސް ނުބައިކަމެއް ކަމުގައި ނުދެކޭ ބަޔެކެވެ. އެހެންކަމުން، އެ ފަދަ އެންމެހައި ފާޙިޝު ޢަމަލުތައް ކުރުމާއި އުރެދުންތެރިކަމުގައި އެބައިމީހުން ހައްދުފަހަނަޅައި ދިޔައެވެ.",""],["(10) ފަހެ، ވޭތުވެދިޔަ އުންމަތްތަކުގެ މީހުންގެ ގާތަށް އެބައިމީހުންގެ ވެރި رَبُّ ފޮނުއްވި ރަސޫލުން ދޮގުކޮށް، އެ ރަސޫލުންނަށް އުރެދުނު އެންމެން ވެސް، ގަދަފަދަވެގެންވާ ޢަޛާބުގެ ހިއްޕެވުމަކުން، އެ إِلٰهُ ހިއްޕެވިއެވެ. އަދި އޭގެ ތެރޭގައި، لُوطُ ގެ ޤައުމުގެ މީހުން ވެސް ހިމެނުނެވެ. އެބައިމީހުންގެ މައްޗަށް ހިލައިގެ ވާރޭ ވެއްސަވައި، އެބައިމީހުން އުޅުނުރަށް އެބައިމީހުންނާ އެކު ބަންޑުންޖެއްސެވިއެވެ!",""],["(11) ހަމަކަށަވަރުން، نُوْحُ ގެ ޤައުމަށް ފޮނުއްވި ޠޫފާނުގައި ފެންގަނޑު ބޮޑުވެ އުތުރިއަރައި އެންމެހައި މީސްތަކުން އެ ފެންގަނޑުގެ ތެރެއަށް ގެނބި ޣަރަޤުވެގެން ދިޔައެވެ. ނަމަވެސް، އެ ނަބިއްޔާއަށް އީމާންވި މީހުން ނައުކޮޅުގައި އުފުއްލަވައި އެބައިމީހުން ޣަރަޤުވުމުން ސަލާމަތް ކުރެއްވީ، ތިމަން إِلٰهއެވެ. އެހެންކަމުން، ފެންގަނޑު ބޮޑުވެ އުތުރި އަރައިގަތުމުން، އީމާންވި މީހުންނައިގެން އެ ނައުކޮޅު ފެންމަތީ ދުވެދުވެ ހުއްޓެވެ. އަދި އީމާންވެ، އެ ނައުކޮޅަށް އެރި މީހުންގެ ބުރަކަށީގައި، އެބައިމީހުންނަށް ފަހު، ޤިޔާމަތާ ހަމައަށް އަންނާނޭހައި ބަޔަކު، ތިމަން إِلٰهُ ލެއްވީމެވެ. ދަންނާށެވެ! نُوْحُ ގެ ޒަމާނުގައި އުޅުނު އެންމެހައި ކާފިރުން، އެ ޠޫފާނުގައި ހަލާކުވެ ނެތިދިޔައެވެ. އެއަށްފަހު، ދުނިޔޭގައި އުޅެމުން ދަނީ، އެ ނައުކޮޅަށް އެރި މީސްތަކުންގެ ނަސްލުން އައި މީހުންނެވެ.",""],["(12) އޭ مُحَمَّدٌ ގެ ޤައުމުގެ މީހުންނޭވެ! އިސްވެގޮސްފައިވާ ޤައުމުތައް ހަލާކުކުރެއްވި ގޮތުގެ ވާހަކަ، ތިޔަބައިމީހުންނަށް، ތިމަން إِلٰهُ ބަޔާންކޮށްދެއްވަނީ، އެބައިމީހުންނަށްވީ ގޮތް ތިޔަބައިމީހުން ހަނދުމަކޮށް، އެ ކަންކަމުން ތިޔަބައިމީހުން ޢިބުރަތް ހާސިލުކުރުމަށް ޓަކައެވެ. އަދި، اللهُ ގެ ކަށަކުޅަދުންވަންތަކަމުގެ ބޮޑުކަމާއި، އެ إِلٰهއަށް އުރެދި ކާފިރުވާ މީހުންގެ ކިބައިން ބަދަލުހިއްޕެވުމުގެ ފުރިހަމަ ބާރު، އެ إِلٰهއަށް ލިބިވޮޑިގެންވާ ކަން، ތިޔަބައިމީހުން ދެނެގަތުމަށް ޓަކައި މެއެވެ. އަދި، اللهُ ގެ ފޮތް ކީރިތި ޤުރްއާނުގައިވާ ޢިބުރަތްތެރި ފިލާވަޅުތަކުގެ އަޑު އަހާ ކަންފަތްތަކެއް ވާނަމަ، އެ ފަދަ ކަންފަތްތަކުގެއަހުލުވެރީން، އެ ފިލާވަޅުތަކުގައި ވާގޮތަށް ޢަމަލުކޮށް ފައިދާ ލިބިގަތުމަށް ޓަކައި ވެސް މެއެވެ.",""],["(13) ފަހެ، ފުރަތަމަ ފަހަރަށް ތާޅަފިލި ފުންމަވައިލެއްވޭ ހިނދު، ކަންތައްތައް ހިނގާނޭ ގޮތް ދަންނާށެވެ!",""],["(14) ފުރަތަމަ ފަހަރު ތާޅަފިލި ފުމެލެއްވުމުން، ބިމާއި ފަރުބަދަތައް، އެ ތަކެތި ހުރި ތަންތަނުން ލުހެލެވި، އުފުލި، އެ ތަކެތީގެ ނިޒާމު ގެއްލި، އެއްފަހަރުން އެކަތި އަނެކައްޗާ ޖެހި، ބިމާއި ފަރުބަދަތައް ކުދިކުދިވެ، ކުނޑިކުނޑިވެދާހުއްޓެވެ.",""],["(15) ފަހެ، އެ ކަންތައްތައް އެ ގޮތަށް ހިނގާ ވަގުތު، ޤިޔާމަތް ދުވަސް އޮންނާނީ ޤާއިމުވެފައެވެ.",""],["(16) އަދި ޤިޔާމަތް ޤާއިމުވާ ދުވަހުން، އުޑު ފަޅަފަޅައިގެން ގޮސް، ނިޒާމު ގެއްލިފައިވާ ނުހަނު ބަލިކަށި ތަނަކަށް އެ އުޑު ވެދާނެތެވެ. ފިނދައިފައިވާ ކެހެރި ނުވަތަ ފުށްކަފަ ފަދައިން، އެއްވެސް ހަރުދަނާކަމެއް އަދި ހިފެހެއްޓުމެއް ވިއަސް ލިބިފައި ނުވާ ތަނަކަށް އެ އުޑު ވެދާނެތެވެ.",""],["(17) އަދި، الله ގެ އަމުރުފުޅު އަތުވެއްޖައުމަށް ދާނދެން، އެ އުޑުގެ އެންމެހައި ކަންކޮޅުތަކުގައި މަލާއިކަތުން ތިއްބަވާނެތެވެ. ދެން، އެ إِلٰهُގެ އަމުރުފުޅު އައުމާ އެކު، ބިމަށް ފައިބައިވަޑައިގެން، ބިމާއި އެ ބިމުގައި ވާހައި ބަޔަކު ވަށައިލައްވާނެތެވެ. އެއީ، ބިމުގެ އަހުލުވެރީންނަށް ވަމުން ދާ ގޮތް ބެއްލެވުމަށެވެ. އަދި އެ މަލާއިކަތުންގެ އިސްތަށިފުޅު މަތީގައި، އިބަ ރަސޫލާގެ رَبُّގެ ޢަރުޝިފުޅު އުފުއްލަވައިގެން އެ ދުވަހުން ތިއްބަވާނީ، އެ إِلٰهއާ ނުހަނު ކުއްތަންކުރެއްވިގެންވާ އަށް މަލާއިކަތުންނެވެ.",""],["(18) ތިޔަބައިމީހުން ދުނިޔޭގައި ކުޅަ ޢަމަލުތަކުގެ ޙިސާބުބެއްލެވުމަށް ޓަކައި، الله ގެ ޙަޟްރަތަށް ތިޔަބައިމީހުން އެ ދުވަހުން ހުށަހެޅުއްވޭނެތެވެ. އަދި ދުނިޔޭގައި ތިޔަބައިމީހުން ކުޅަ ހުރިހައި ކަމެއް، އެ ދުވަހު ތިޔަބައިމީހުންނަށް ދެއްކެވޭނެތެވެ. އަދި ތިޔަބައިމީހުން ދުނިޔޭގައި ކުޅަ ކުދި ބޮޑު އެންމެހައި ޢަމަލުތައް، الله  ދެކެދެނެވޮޑިގެންވުމާ އެކު، ތިޔަބައިމީހުން، އެ إِلٰهއަށް ސިއްރުކުރާން ބޭނުންވާ އެއްވެސް ކަމެއް، އެ إِلٰهއަށް ސިއްރެއް ނުކުރެވޭނެތެވެ.",""],["(19) ފަހެ، އެ މީހެއްގެ ޢަމަލުގެ ފަތް އެ މީހެއްގެ ކަނާތަށް ދެއްވުނު މީހާ ދަންނާށެވެ! އޭނާގެ ޞައްޙަ ޢަޤީދާއާއި އޭނާ ކުޅަ ޞާލިޙު ޢަމަލުތައް އެ ފަތުގައި ވުމުގެ ސަބަބުން، الله  އޭނާ ދެކެ ރުހިވޮޑިގަންނަވާނެތެވެ. ވީމާ، ނުހަނު އުފަލުން ހުރެ އޭނާ ބުނާނެތެވެ. މި އޮތީ އަހުރެންގެ ފަތެވެ. ތިޔަބައިމީހުން މި ފަތް ނިކަން ކިޔައިލަބަލާށެވެ! އަދި ވަކީން ޚާއްޞަކޮށް، އޭނާގެ ގާތްތިމާގެ މީހުންނާއި ދުނިޔޭގައި އުޅުނު އިރު އޭނާގެ ރަޙުމަތްތެރީންގެ ގޮތުގައި އުޅުނު މީހުންގެ ގާތުގައި ވެސް، ހަމަ އެފަދައިން އޭނާ ބުނާނެތެވެ.",""],["(20) ހަމަކަށަވަރުން، ގަދަފަދަވެގެންވާ ޙިސާބުކުރެއްވުމަކުން، އާޚިރަތް ދުވަހުން އަހުރެންގެ ޢަމަލުތައް ޙިސާބުކުރައްވާނޭ ކަން، ދުނިޔޭގައި އުޅުނުއިރު އަހުރެން ޔަޤީންކޮށް ކަށަވަރުކުރީމެވެ. އަދި އަހުރެންގެ ޙިސާބާ ބައްދަލުކުރާން ޖެހޭނޭ ކަން ވެސް އަހުރެން ޤަބޫލުކުރީމެވެ. އެހެންކަމުން، ދުނިޔޭގައި އުޅުނު އިރު އަހުރެން ޢަމަލުކޮށް އުޅުނީ މި އަދުގެ ކާމިޔާބީ ހާސިލުވަނިވިހައި ގޮތަށެވެ. އަދި އަހުރެންނަށް ވެވުނު އެންމެ ފުރިހަމައަކަށް، އިސްލާމް ދީނުގެ ރަސޫލާއާ ތަބާވެ އިޤުތިދާވެގެންނެވެ. الله އަށް ޙަމްދާއި ޝުކްރުހުއްޓެވެ.",""],["(21) ފަހެ، އާޚިރަތް ދުވަހުން، ހިސާބުބެއްލެވުމާ ކުރިމަތިލާން ޖެހޭނޭކަން ޤަބޫލުކޮށް، ދުނިޔޭގައި އުޅުނުއިރު ޞާލިޙު ޢަމަލުކުރުމުގެ ސަބަބުން، އެ ދުވަހު އޭނާ ވާނީ ނުހަނު ރުހިގެންވާ އުފާވެރި ދިރިއުޅުމެއްގައި ދާއިމީ ނިޢުމަތުގައެވެ. އަދި އޭނާ ހިތްހަމަނުޖެހޭނޭ އެއްވެސް ކަމެއް އެ ދުވަހުން އޭނާ ނުދެކޭނެތެވެ. އަދި އޭނާ ވާނީ، އޭނާގެ ވެރި إِلٰهُ އޭނައާ މެދު ރުހިވޮޑިގެންވާ ޙާލުގައި ވެސް މެއެވެ.",""],["(22) އަދި އޭނާ ޤަރާރުވެ ހުންނާނީ، މާތްކަމާއި މަތިވެރިކަން ބޮޑު ސުވަރުގޭގެ ހިތްފަސޭހަ ބަގީޗާއެއްގައިވާ ނުހަނު މަތިވެރި ގަނޑުވަރެއްގައި، އެ ތާނގެ ދާއިމީ ނިޢުމަތުގައެވެ. އެހެނީ، ނުހަނު ބޮޑެތި އަގުމާތް ގަނޑުވަރުތައް، ސުވަރުގޭގެ އަހުލުވެރީންނަށް ޓަކައި އެ ތާނގައި ތައްޔާރުކުރެއްވިފައިވާނެތެވެ.",""],["(23) ހަމަކަށަވަރުން، އެ ސުވަރުގޭގެ މޭވާތަކާއި މާމެލާމެލިތައް ވެސް ވާނީ، ސުވަރުގެވަންތަވެރީންގެ އެންމެންނާ ވެސް ނުހަނު ކައިރިކުރެއްވިގެންނެވެ. އެއީ، ކޮޅަށް ތިބި ކަމުގައި ވިއަސް، އިށީނދެ ތިބި ކަމުގައި ވިއަސް، އަދި އޮށޯވެ އޮތް ކަމުގައި ވިއަސް، އެ ތާނގެ މޭވާތަކާއި މާމެލާމެލިތަކަށް އަތްފޯރާ ގޮތުގައެވެ. އަދި އެއިން ކޮންމެ ބަގީޗާއެއްގައި ވެސް ނިޢުމަތްތައް ހުންނާނީ، އެއް ދަރަޖައެއްގައިވާ މީހުންގެ ތެރެއިން އެއްވެސް ބަޔަކު އަނެއްބަޔަކާ ތަފާތުނުވާ ގޮތުގައެވެ.",""],["(24) ސުވަރުގޭގެ އަހުލުވެރީން ސުވަރުގެ ވަނުމުން އެބައިމީހުންނަށް ނިދާ އިއްވެވޭނެތެވެ. ދުނިޔޭގައި އުޅުނުއިރު ތިޔަބައިމީހުން ކޮށްފައިވާ ޞާލިޙު ޢަމަލުތަކަށް ދެއްވާ ޖަޒާއެއްގެ ގޮތުން، އަރާމު ލިބެނިވި ގޮތުގައި ތިޔަބައިމީހުން ސުވަރުގޭގެ ކާބޯތަކެއްޗާއި މޭވާތަކުން ކައިބޮއި އުފައުކޮށް އުޅޭށެވެ! އަދި ހަމަ އެފަދައިން ބުނެ، އެ ތާނގެ ޚާދިމުން ވެސް އެބައިމީހުންނަށް ތަހުނިޔާކިޔައި މަރުޙަބާކިޔާނެތެވެ.",""],["(25) އަދި އެ މީހެއްގެ ޢަމަލުގެ ފަތް އެ މީހެއްގެ ވާތަށް ދެވުނު މީހާ ދަންނާށެވެ! ދުނިޔޭގައި އޭނާ ކޮށްއުޅުނު ޝިރުކާއި ނުބައި ޢަމަލުތައް އެ ފަތުގައި ވާތީ ފެނުމުން، ހިތާމައާއި މޮޅިވެރިކަމުން ފުރިގެން ހުރެ އޭނާ ބުނާނެތެވެ. އޭ ސަހަރޯއެވެ! ހުރި ހިތާމައިގެ ކޮޅެއް ވެސް ނެތެވެ. އަހުރެންނަށް އުޅެވުނީ މި ދުވަސް ދޮގުކޮށް، މި ކަންކަން ކުރިމަތިވާނޭ ކަން ޤަބޫލުނުކޮށެވެ. އަހުރެންގެ ޢަމަލުގެ ފަތް އަހުރެންނަށް ނުދެއްވި ނަމަ، ކިހައި ރަނގަޅު ވީސް ހެއްޔެވެ؟",""],["(26) އަދި އަހުރެންގެ ޙިސާބުބެއްލެވުމާ ބެހޭގޮތުން އެއްވެސް އެއްޗެއް މިއަދު އަހުރެންނަށް ނޭނގުނު ނަމަ ކޮންފަދަހެއްޔެވެ! އެހެނީ، ދުނިޔޭގައި އުޅުނު އިރު އަހުރެން ކުޅަ ނުބައި ޢަމަލުތަކުގެ ސަބަބުން، އަހުރެންގެ ފަތުގައި މިވަނީ މުޅީން ވެސް އަހުރެންނަށް ހުރި ގެއްލުމާއި، ހަލާކާއި، ނުބައިކަމާއި، ނުރައްކަލާއި، ގަދަފަދަ ޢަޛާބުގެ ވާހަކަތަކެވެ.",""],["(27) އޭ ސަހަރޯއެވެ! ދުނިޔޭގައި އަހުރެން މަރުވި މަރުވުމަކީ، އަހުރެންގެ މުޅި ނިމުން ކަމުގައިވީ ނަމަ ކޮންފަދަހެއްޔެވެ! އަދި އަހުރެން އަލުން ދިރުއްވައި މަޙްޝަރަށް ނުފޮނުއްވި ނަމަ ކޮންފަދަހެއްޔެވެ! އެހެންވީ ނަމަ، މި އަދުގެ ލަދާއި ފަޟީޙަތުން އަހުރެންނަށް ސަލާމަތްވެވުނީހެވެ. ޤިޔާމަތް ދުވަހުން އޭނާ އެ ގޮތަށް އެދި އުންމީދުކުރާނީ، ދުނިޔޭގައި އޭނާ ކުޅަ ޢަމަލުތަކުގެ ނުބައިކަމުން އޭނާއަށް ދެއްވާނޭ ޢަޛާބެއްގެ ބޮޑުކަން އޭނާއަށް ފެނުމުންނެވެ.",""],["(28) ޤިޔާމަތް ޤާއިމުވާ ދުވަހު އޭނާ ބުނާނެތެވެ. الله ގެ ޢަޛާބުން ސަލާމަތްވެވޭނޭ އެއްވެސް މަގެއް، ދުނިޔޭގައި އަހުރެން އެއްކުޅަ މުދަލުން އަހުރެންނަކަށް މި އަދަކު ނުހޯދުނެވެ! އަދި މި އަދަކު އެ މުދައު އަހުރެންނަކަށް އެއްވެސް ކަމެއް ފުއްދައެއް ވެސް ނުދިނެވެ!",""],["(29) ދުނިޔޭގައި އަހުރެންނަށް ލިބުނު ގަދަރާއި، އިއްޒަތާއި، އާރާއިބާރު، މި އަދު މުޅީން ނެތި ހިނގައްޖެއެވެ. އަހުރެންގެ ހުރިހައި ރޭވުންތައް އެއްވެސް ތާކުންތާކުނުޖެހުނެވެ. އަދި، الله ގެ ޢަޛާބުން ސަލާމަތްވެވޭނޭ އެއްވެސް ޙުއްޖަތެއް އަދި ހެއްކެއް ވިއަސް މި އަަދުު އަހުރެންގެ އަތަކު ނެތެވެ.",""],["(30) އެ ވަގުތު، ޒަބާނިއްޔަ މަލާއިކަތުންނަށް، الله  ވަޙީކުރައްވާނެތެވެ. އެ ނުބައި ނުލަފާ މީހާ، ހިއްޕަވައި، ހައްޔަރުކުރައްވައި، ކަނދުރާއާއި އަތާ އެއްކޮށް ކަސްތަޅުއަޅުއްވާށެވެ!",""],["(31) ދެން، އެ ނުބައިނުލަފާ މީހާ ނަރަކައިގައި އަނދައަނދައި އޮތުމަށް ނަރަކައަށް އެއްލަވައިލައްވާށެވެ!",""],["(32) ދެން، ހަތްދިހަ މުށުގެ ދިގުމިން ހުރި ހިލިހިލާ އަކުން އޭނާ ހިލިހިލާ ޖައްސަވައި ބަންނަވާށެވެ! ދަންނާށެވެ! އެ ހިލިހިލާއަކީ އަލިފާނުގެ ހިލިހިލާއެކެވެ. އަލްއިމާމު ސުފްޔާނު ވިދާޅުވިއެވެ. ހަތްދިހަ މުށުގެ އެ ހިލިހިލާ އޭނާގެ ފުރަގަސްފަރާތުން ވައްދަވައި އޭނާގެ އަގައިން ނެރުއްވާނެތެވެ.[23]","[23]- مَوْقِعُ الْمُصْحَفِ الْإلِكْتُرُونِي - التَّعْرِيفُ بِالسُّوَر"],["(33) އެހެނީ ހަމަކަށަވަރުން، ދުނިޔޭގައި އުޅުނުއިރު، އެ ނުބައިނުލަފާ މީހާވީ، މަތިވެރިވަންތަ اللهُ އަށް އީމާންނުވާ މީހަކު ކަމުގައެވެ. އެ إِلٰهُގެ ދީނަށް ފުރަގަސްދީ، އެ إِلٰهُގެ ރަސޫލާ ދޮގުކުރި މީހަކު ކަމުގައެވެ.",""],["(34) އަދި ދުނިޔޭގައި އުޅުނުއިރު، މިސްކީނުންނަށް ކާއެތިކޮޅު ދިނުމަށް ބާރުއަޅާ މީހަކު ކަމުގައި ވެސް، އެ ނުބައިނުލަފާ މީހާ ނުވެއެވެ.",""],["(35) ވީމާ، އެ ފަދަ ކޮންމެ މީހަކަށް ޤިޔާމަތް ދުވަހުން ބުނެވޭނެތެވެ. މި އަދު އެއްވެސް ރަޙުމަތްތެރިއަކު ކަލެއަށް ޓަކައި މި ތާކު ނުވެއެވެ. އަދި ކަލެއަށް ޓަކައި ޝަފާޢަތްތެރިވެ މަންފާއެއް ކޮށްދޭނޭ ގާތްމީހަކު ވިއަސް މި އަދަކު ނުވެއެވެ. އެހެނީ، މި އަދަކީ، ގާތްތިމާގެ މީހާގެ ކިބައިން ގާތްތިމާގެ މީހާ އަދި ލޯބިވެރިޔާގެ ކިބައިން ލޯބިވެރިޔާ ދުވެ ފިލުމަށް މަސައްކަތްކުރާނޭ ދުވަހެވެ.",""],["(36) އަދި ޣިސްލީނު ފިޔަވައި އެހެން އެއްވެސް އެއްޗެއް، ކާބޯތަކެތީގެ ގޮތުގައި އެ ނުބައިނުލަފާ މީހާއަށް ޓަކައި އެ ދުވަހަކު ނުވެއެވެ. ދަންނާށެވެ! ޣިސްލީނަކީ، ނަރަކަވަންތަވެރީންގެ ގައިން އޮހޮރޭ ދޮހާއި ފާދިޔައެވެ.[24]","[24]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي"],["(37) ކުށްވެރި ފާފަވެރި މުޖުރިމުން ފިޔަވައި އެހެން އެއްވެސް ބަޔަކު ނަރަކަވަންތަވެރީންގެ ގައިން އޮހޮރޭ ދޮހާއި ފާދިޔަ ކައިބޮއި ނުހަދާނެތެވެ. ދަންނާށެވެ! ނަރަކަވަންތަވެރީންގެ ގައިން އޮހޮރޭ ދޮހާއި ފާދިޔައަކީ، ޙުއްޖަތް ފައުޅުވުމަށް ފަހު، ޙައްޤު ދީން ޤަބޫލުނުކޮށް އުޅޭ ކާފިރުން ފިޔަވައި އެހެން އެއްވެސް ބަޔަކަށް ދެއްވާނޭ ބުއިމެއް ނޫނެވެ.",""],["(38) ފަހެ، ތިޔަބައިމީހުންގެ ލޮލަށް ފެންނަ އެންމެހައި ތަކެތި ގަންދެއްވައި ހުވާކުރައްވައި، ތިމަން إِلٰهُ އަންގަވަމެވެ. ދަންނާށެވެ! ލޮލަށް ފެންނަ ތަކެއްޗަކީ، އިރާއި، ހަނދާއި، އުޑާއި، ބިމާ އަދި އެ ދެމެދުގައިވާ ތަކެތީގެ ތެރެއިން ޚަލްޤުތަކުންނަށް ހޯދައިގަނެވޭ ކޮންމެ އެއްޗެކެވެ.",""],["(39) އަދި ތިޔަބައިމީހުންގެ ލޮލަށް ނުފެންނަ އެންމެހައި ތަކެތި ގަންދެއްވައި، ހުވާކުރައްވައި، ތިމަން إِلٰهُ އަންގަވަމެވެ. ދަންނާށެވެ! ލޮލަށް ނުފެންނަ ތަކެއްޗަކީ، ސުވަރުގެއާއި، ނަރަކައާއި، އާޚިރަތުގެ ކަންތައްތަކެވެ. އަދި ޣައިބުގެ ތެރެއިން ޚަލްޤުތަކުންނަށް ހޯދައިނުގަނެވޭ ކޮންމެ ކަމެކެވެ.",""],["(40) ހަމަކަށަވަރުން، އެ ޤުރްއާނަކީ، اللهُ ގެ ވަޙީ ބަސްފުޅު ކަން ކަށަވަރެވެ. މީސްތަކުންނަށް އެ ޤުރްއާން އިއްވަވައި ދެއްވަނީ، އެ إِلٰهُގެ ޙަޟްރަތުގައި ނުހަނު މާތްކަމާއި އިތުރުކަން ބޮޑު ރަސޫލަކު ކަމުގައިވާ مُحَمَّدٌ އެވެ. ކީރިތި ޤުރްއާނައިގެން އެ ރަސޫލާގެ އަރިހަށް ވަޑައިގަންނަވަނީ، جِبْرِيْل އެވެ. އެއީ، މީސްތަކުންގެ ތެރެއިން އެބައިމީހުންގެ ގާތަށް، اللهُ  ފޮނުއްވާ ރަސޫލުންނާއި ނަބިއްޔުންގެ އަރިހަށް، އެ إِلٰهُގެ ވަޙީބަސްފުޅައިގެން ފޮނުއްވާ މަލާއިކަތާއެވެ. ދަންނާށެވެ! جِبْرِيْل އަކީ، މަލާއިކަތުންގެ ތެރެއިން މާތްކަމާއި އިތުރުކަން ނުހަނު ބޮޑު މަލާއިކަތެކެވެ.",""],["(41) އަދި އެ ޤުރްއާނަކީ، ތިޔަ ކާފިރުން ތިޔަ ހީކުރާ ފަދައިން ޅެންވެރިއެއްގެ ބަހެއް ނޫނެވެ. އެހެނީ، އެ ޤުރްއާނަކީ ޅެމުގެ ވައްތަރެއް ނޫނެވެ. މި ކަން މި ހެން ހުރުމާ އެކު ވެސް، ތިޔަބައިމީހުންގެ ތެރެއިން އެ ޤުރްއާން ތެދުކުރަނީ އަދި އެ ޤުރްއާނަށް އީމާންވަނީ ވަރަށް ވެސް މަދު ބަޔެކެވެ.",""],["(42) އަދި ކީރިތި ޤުރްއާނަކީ، ތިޔަ ކާފިރުން ތިޔަ ހީކުރާ ފަދައިން، ކަހީނެއްގެ ބަހެއް ވެސް ނޫނެވެ. އެހެނީ، ޤުރްއާނުގައިވާ ވަޙީ ބަސްފުޅުތަކާއި ކަހީނުންގެ ބަހާ ދެމެދު ހުރި ތަފާތު، އެ ކަމަށް ވިސްނައި ފިކުރުކުރާ މީހުންނަށް ރަނގަޅަށް އެނގޭނެތެވެ. މި ކަން މި ހެން ހުރުމާ އެކު ވެސް، އެ ޤުރްއާނުން ތިޔަބައިމީހުން ނަސޭހަތާއި އިރްޝާދު ލިބިގަންނަނީ ވަރަށް ވެސް މަދުންނެވެ.",""],["(43) ދަންނާށެވެ! އެ ޤުރްއާނަކީ، ޢާލަމްތަކުގެ ވެރި إِلٰهُގެ ޙަޟްރަތުން، އިބަ ރަސޫލާގެ މައްޗަށް ބާވައިލައްވައިފައިވާ ފޮތެކެވެ. އެ ފޮތް، އިބަ ރަސޫލާއަށް ގެނެސްދެއްވީ ނުހަނު މާތްކަމާއި އިތުރުކަން ބޮޑު މަލާއިކަތަކު ކަމުގައިވާ، جِبْرِيْلُ އެވެ. އަދި އެ ފޮތުގައި ވަނީ، އެ إِلٰهُގެ އަޅުތަކުންގެ ހިދާޔަތާ އަދި އެބައިމީހުންގެ ދެ ދުނިޔޭގެ ބާއްޖަވެރިކަމަށް ޓަކައި، އެ إِلٰهُ ބާވައިލެއްވި ޝަރީޢަތާއި ޤާނޫނެވެ.",""],["(44) އަދި ތިމަން إِلٰهُ ބާވައިލެއްވި ކީރިތި ޤުރްއާން ތިޔަބައިމީހުންނަށް އިއްވެވުމުގައި، مُحَمَّدٌ  ކިތަންމެ ކުޑަ އިތުރުފުޅެއް ވެސް ނުހައްދަވަތެވެ. އަދި ނުވެސް ހައްދަވާނެތެވެ. އަދި އެ ރަސޫލާ އަމިއްލަފުޅަށް ހައްދަވައިގެން އެއްވެސް ވާހަކަފުޅެއް ދައްކަވައި، އެ ފަދަ ވާހަކަފުޅެއް، ތިމަން إِلٰهއަށް ނިސްބަތްކުރެއްވި ނަމަ، އެ ރަސޫލާއާ މެދު، ތިމަން إِلٰهُ ކަންތައް ކުރައްވާނީ ފަހެ ކިހިނަކުންހެއްޔެވެ!",""],["(45) ހަމަކަށަވަރުން، ތިމަން إِلٰهއަށް ނިސްބަތްކުރައްވައި، އެ ރަސޫލާ އަމިއްލަފުޅަށް ހައްދަވައިގެން އެއްވެސް ވާހަކަފުޅެއް ދެއްކެވި ނަމަ، އެ ރަސޫލާގެ ކަނާތްޕުޅުގައި ހިއްޕަވައި، އެ ރަސޫލާގެ ކިބައިން، ތިމަން إِلٰهُ ބަދަލުހިއްޕެވީމުހެވެ.",""],["(46) ދެން، އެ ރަސޫލާގެ ކިބައިން ބަދަލުހިއްޕެވުމުގެ ގޮތުން އެ ރަސޫލާގެ ކަނާތްޕުޅުގައި ހިފެހެއްޓެވުމަށް ފަހު، ސިކުނޑިފުޅާއި ހިތްޕުޅާ ގުޅިފައިވާ އަދި މުޅި ހަށިކޮޅަށް ލޭ ފޮނުވައިދޭ މައިނާރު ކަނޑުއްވައިލައްވައި، ވަރަށް ވެސް އިހާނާތްތެރި ނިކަމެތި ގޮތަކަށް، ތިމަން إِلٰهُ އެ ރަސޫލާ ހަލާކުކޮށްލެއްވީމުހެވެ. ދަންނާށެވެ! ބަޔާންވެދިޔައީ، الله އަށް ނިސްބަތްކުރައްވައި، مُحَمَّدٌ  އަމިއްލަފުޅަށް ހައްދަވައިގެން އެއްވެސް ވާހަކަފުޅެއް ދެއްކެވި ނަމަ، އެ ރަސޫލާގެ ކިބައިން، އެ إِلٰهُ ބަދަލުހިއްޕަވާނޭ ގޮތެވެ.[25]","[25]- زُ بْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(47) ފަހެ، ބަޔާންވެދިޔަ ފަދައިން، مُحَمَّدٌ  ކަންތައް ކުރައްވައިފި ނަމަ، އެ ރަސޫލާއަށް، ތިމަން إِلٰهُ ދެއްވާ ޢުޤޫބާތް މަނާކޮށް ހުއްޓުވޭނޭ ހަމަ އެކަކުވެސް ނުވެއެވެ. އަދި، ތިމަން إِلٰهُގެ ޢަޛާބުން، އެ ރަސޫލާ ދުރުކޮށް ސަލާމަތްކުރެވޭނޭ ހަމަ އެކަކު ވެސް، ތިޔަބައިމީހުންގެ ތެރެއަކު ނުމެވޭމެއެވެ.",""],["(48) އަދި ހަމަކަށަވަރުން، އެ ޤުރްއާނުގައި ވަނީ ތަޤުވާވެރީންނަށް ޓަކައި ހުރި އަގުހުރި ނަސޭހަތާއި އިރްޝާދު ކަން ކަށަވަރެވެ. ވީމާ، އެ ޤުރްއާނަށް އީމާންވެ ޤުރްއާނުން މަންފާލިބިގަނެވޭނީ، الله އަށް ބިރުވެތިވެ ތަޤުވާވެރިވާ މީހުންނަށް، އެ މީހެއްގެ ތަޤުވާވެރިކަން ހުރި މިންވަރަކުންނެވެ.",""],["(49) އަދި ހަމަކަށަވަރުން، އެ ޤުރްއާން ދޮގުކުރާ ބަޔަކު ތިޔަބައިމީހުންގެ ތެރޭގައިވާ ކަން، ތިމަން إِلٰهُ މޮޅަށް ދެނެވޮޑިގެންވާ ކަމީ ކަށަވަރު ކަމެކެވެ. އަދި ހަމަކަށަވަރުން، އެކަމުގެ ސަޒާ، އެބައިމީހުންނަށް، ތިމަން إِلٰهُ ދެއްވާހުށީމެވެ.[26]","[26]- زُ بْدَةُ التَّفْسِيرُ لِلدَّكْتُور مُحَمَّدِ بْنِ سُلَيْمَانِ الْأشْقَر"],["(50) އަދި ހަމަކަށަވަރުން، އެ ޤުރްއާނުގައިވާ އިރްޝާދާއި ނަސޭހަތުން މުއުމިނުންނަށް ހެޔޮ އަސަރުކޮށް، ކާފިރަކަށް ފަހު ކާފިރަކު އީމާންވެ، ކާފިރުންގެ ޖަމާޢަތް އުނިވަމުން ދާތަން ފެނުމުން ކާފިރުންނަށް ލިބޭނީ ނުހަނު ބޮޑު ހިތާމައެއް ކަން ކަށަވަރެވެ. އަދި ކިއެއްތަ! ޤިޔާމަތް ދުވަހުން، އެ ޤުރްއާނުގެ އަހުލުވެރީންނަށް ފުރިހަމަ ކާމިޔާބު ލިބޭތަން ފެނި، ކާފިރުންގެ ހުރިހައި އެދުންތަކާއި އުއްމީދުތައް ގެއްލި އަބާއްޖަވެރިކަމުގެ ގޮވައްޗަށް ދާންޖެހޭ ހިނދު، ކާފިރުންނަށް ލިބޭނޭ ހިތާމަ ދުނިޔޭގައި ލިބުނު ހިތާމައަށް ވުރެން ވެސް މާ ބޮޑުވާނޭކަން ކަށަވަރެވެ.",""],["(51) އަދި ހަމަކަށަވަރުން، އެ ޤުރްއާނަކީ ކަނޑައެޅިގެންވާ ޙައްޤު ތެދު ބަސްފުޅުކަން ކަށަވަރެވެ. އެހެނީ އެ ޤުރްއާނަކީ، الله ގެ ޙަޟްރަތުން ބާވައިލެއްވިގެންވާ ފޮތެކެވެ. ވީމާ، އެ ޤުރްއާނުގައި އެއްވެސް އޮޅުމެއް އަދި ޝައްކެއް ވިއަސް ނުވެއެވެ. ދަންނާށެވެ! އެ ޤުރްއާނުގައިވާ ވާހަކަތަކާއި މިސާލުތަކާއި، މުއުމިނުންނަށް ދެއްވައިފައިވާ އުފާވެރި ޚަބަރުތަކާއި، އެބައމީހުންނަށް ޓަކައި އައިސްފައިވާ ވަޢުދުގެ ބަސްފުޅުތަކާއި، ކާފިރުންނަށް ކުރައްވައިފައި ހުރި އިންޒާރުތަކާއި އެބައިމީހުންނާ މެދު އައިސްފައިވާ ވަޢީދުގެ ބަސްފުޅުތަކަކީ ތެދު ޙަޤީޤަތް ކަން ދުނިޔެ ދެމިއޮތްހައި ހިނދަކު ދާނީ، އެނގެމުން ހާމަވަމުންނެވެ. އަދި އާޚިރަތް ދުވަހުން އެ ހުރިހައި ކަމެއް ލޮލަށް ފެނި ހާމަވުމުން އެ ކަންކަމަށް އިންކާރުކުރެވޭނޭ ހަމަ އެއްވެސް ފަރާތެއް ނުވާނެތެވެ.",""],["(52) އޭ ރަސޫލާއެވެ! މުޅި އިންސާނިއްޔަތަށް ޓަކައި، اللهُ  ރުހިވޮޑިގެންވާ އިސްލާމް ދީން މީސްތަކުންނަށް އިއްވަވައިދެއްވުމުގެ ފަޚުރުވެރި ޙައްޤުވެރިޔަކީ، އިބަ ރަސޫލާއެވެ. ދެ ދުނިޔޭގެ ބާއްޖަވެރިކަން މީސްތަކުންނަށް ހޯއްދަވައިދެއްވުމުގެ ޝަރަފު ރައްދުވަނީ، އިބަ ރަސޫލާއަށެވެ. ވީމާ، އެފަދަ ޝަރަފުވެރި މަޤާމެއް، އިބަ ރަސޫލާއަށް ޢިނާޔަތްކޮށްދެއްވި ކަމުގެ މައްޗަށް، އެންމެހައި ނިޢުމަތްތަކުގެ ވެރި إِلٰهއަށް ޝުކްރުވެރިވެވަޑަގަތުން މަތީ ދެމިހުންނަވާށެވެ! ހިތްޕުޅާއި ދޫފުޅާ އަދި އެންމެހައި ގުނަވަންފުޅުތަކުން، އެ إِلٰهއަށް އަޅުކަންކުރައްވާށެވެ! އަބަދުމެ، އިބަ ރަސޫލާގެ ސާހިބުވަންތަ إِلٰهُގެ އިސްމުފުޅުތަކުން، އެ إِلٰهُ ހަނދުމަކުރައްވައި، އެ إِلٰهُގެ ހުސްޠާހިރުވަންތަކަން ބަޔާންކުރައްވައި، އެ إِلٰهއަށް އިބަ ރަސޫލާ ތަސްބީޙަ ވިދާޅުވާށެވެ!",""],["سُورَةُ الْمَعَارِجِއަކީ މައްކީ ސޫރަތެކެވެ. އަދި سُورَةُ “سَأَلَ سَائِلٌ] މި ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (44) ސާޅީސް ހަތަރު އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރްއާނުގެ (07) ހަތްދިހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْحَاقَّةއަށް ފަހުގައެވެ. މި ސޫރަތް ފައްޓަވައިފައި ވަނީ، سَأَلَ މި ލަފްޒުންނެވެ. މާނައީ: “މީހަކު ސުވާލުކުރިއެވެ.] މި ސޫރަތަށް سُورَةُ الْمَعَارِجِގެ ނަމުން ނަންދެވުނީ، ޤިޔާމަތް ދުވަހުން، الله ގެ ހަޟްރަތަށް މަލާއިކަތުން އަރައިވަޑައިގަންނަވާނޭ ސިޑިތަކުގެ ވާހަކަ މި ސޫރަތުގައި ބަޔާންކުރައްވައިފައިވާތީއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[27] މި ސޫރަތް ފައްޓަވައިފައި ވަނީ، الله ގެ އެއްކައުވަންތަކަން ޤަބޫލުނުކޮށް އެ ކަމަށް އިންކާރުކުރާ މުޝްރިކުންނަށް ދެއްވާނޭ ގަދަފަދަ ޢަޛާބުގެ ވާހަކައިން އެބައިމީހުންނަށް ބިރުވެރިކަމުގެ ޚަބަރުދެއްވައި އިންޒާރުކުރެއްވަމުންނެވެ. އެއަށްފަހު ބަޔާންކުރައްވައިފައި ވަނީ، ޤިޔާމަތް ޤާއިމުވުމުގެ ބައެއް ޢަލާމާތްތަކާއި އެ ދުވަހުން ހިނގާނޭ ބޮޑެތި ބައެއް ކަންތައްތަކުގެ ވާހަކައާއި، އެ ދުވަހުން ދިމާވާނޭ ބިރުވެރިކަމުގެ ބޮޑުކަމުން އެއްވެސް މީހަކަށް އަނެކަކުގެ ޙާލު ބަލައިނުލެވޭނޭ ވާހަކައެވެ. ދެން އެއަށްފަހު އަންގަވައިފައި ވަނީ، ގިނަ އިންސާނުންނަކީ، ނިޢުމަތަށް ޝުކްރުވެރިނުވާ ނުހަނު ބޮޑާ އަދި ކެތްތެރިކަން ކުޑަ، ދަހިވެތި ބަޔަކު ކަމުގައެވެ. ނަމަވެސް، ފުރިހަމަ މުއުމިނުންގެ ކިބައިގައި އެފަދަ ނުބައި ސިފަތައް ނުހުންނާނޭކަން މި ސޫރަތުގައި ބަޔާންކުރައްވައިފައި ވެއެވެ. މި ސޫރަތް ނިންމަވައިލައްވައިފައި ވަނީ، ޙިސާބުބައްލަވައި ޖަޒާ ދެއްވާ ދުވަހަކީ ހަމަ ކަށަވަރުން ވެސް އަންނާނޭ ދުވަހެއްކަމަށް، އެ إِلٰهُގެ ޛާތުފުޅު ގަންދެއްވައި ހުވާކުރެއްވުމުންނެވެ. އަދި، الله އަށް އުރެދި ނުކިޔަމަންތެރިވާ އަޅުތަކުންގެ ބަދަލުގައި، އެ إِلٰهއަށް އިމާންވެ ކިޔަމަންތެރިވާ ބަޔަކު އުފެއްދެވުމަށް، އެ إِلٰهُ ކުޅަދުންވަންތަވެވޮޑިގެންވާކަމުގެ މައްޗަށް، އެ إِلٰهُގެ ޛާތުފުޅު ގަންދެއްވައި ހުވާކުރެއްވުމުން ވެސް މެވެ. ވީމާ، މި ސޫރަތުން އެނގި ކަށަވަރުވާ ގޮތުގައި، ޙިސާބުބައްލަވައި ޖަޒާދެއްވާ ދުވަސް ދޮގުކުރާ މީހުން ޤިޔާމަތް ދުވަހުން ތިބޭނީ ނުހަނު ނިކަމެތިކުރެއްވި އަދި އެހައިމެ ބޮޑަށް ދެރަކުރެއްވިފައެވެ.[28]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އިސްލާމް ދީނަށާއި، رَسُولُ اللهِ އަށް ފުރައްސާރަކޮށް އުޅުނު މީހަކު، އޭނާއާއި އޭނާގެ ޤައުމުގެ މީހުންގެ މައްޗަށް ޢަޛާބު ފޮނުއްވުމަށް އެދި ދުޢާކޮށް، اللهُ އަށް ދެންނެވިއެވެ. ދަންނާށެވެ! އޭނާ އެ އެދުނު ޢަޛާބަކީ ނައިސް ނުދާނޭ ޢަޛާބެއް ކަން ކަށަވަރެވެ. ވީމާ، ދުނިޔެމަތީގައި ޢަޛާބު ފޮނުއްވުމަށް އެދި އޭނާ އެ އަވަސްވެގަންނަނީ ފަހެ ކީއްވެގެންހެއްޔެވެ! ދަންނާށެވެ! އޭނާ ކުރި ދުޢާގެ ބަސްތައް، އޭނާ ހަމަ އެ ދުޢާކުރި ގޮތަށް، سُورَةُ اْلأَنفَالُގައި، الله  ބާވައިލައްވައިފައި ވެއެވެ.[29] އެ إِلٰهُ ވަޙީކުރެއްވިއެވެ. (ﲥ ﲦ ﲧ ﲨ ﲩ ﲪ ﲫ ﲬ ﲭ ﲮ ﲯ ﲰ ﲱ ﲲ ﲳ ﲴ ﲵ ﲶ ﲷ) [30] މާނައީ: “އޭ މަތިވެރި اللهއެވެ! މި ޤުރްއާނަކީ، އިބަ إِلٰهُ ބާވައިލައްވައިފައިވާ ޙައްޤު ބަސްފުޅުކަމުގައިވަނީ ނަމަ، ފަހެ، އަޅަމެންގެ މައްޗަށް އުޑުން ހިލަ ވާރޭ ވެއްސަވައިފާނދޭވެ! ނުވަތަ އަޅަމެންގެ މައްޗަށް ވޭންދެނިވި ޢަޛާބެއް ފޮނުއްވައިފާނދޭވެ!] ބަޔާންވެދިޔަފަދައިން ދުޢާކުރި މީހަކީ، النَّضَرُ بْنُ الحَارِث ކަމުގައި ރިވާވެގެން ވެއެވެ. އަދި އެ ފަދައިން އޭނާ ދުޢާކުރީ، އިސްލާމް ދީނަށާއި، رَسُولُ اللهِ އަށް ފުރައްސާރަކުރުމުގެ ގޮތުން ކަމަށް ވެސް ރިވާވެގެންވެއެވެ.[31]","[27]- اَلتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[28]- زُ بْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر\r[29]- تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\r[30]- مَوْقِعُ الْمُصْحَفِ الْإلِكْتُرُونِي - التَّعْرِيفُ بِالسُّوَر\r[31]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي"],["(2) ޤިޔާމަތް ދުވަހުން، އޭނާ އެ އެދުނު ޢަޛާބު އައިސް ކާފިރުތަކުންނަށް ޖެހޭނެތެވެ. އަދި ކިއެއްތަ! އެ ޢަޛާބު އައުން ހުއްޓުވައި އެ ޢަޛާބުން ކާފިރުތަކުން ދުރުކޮށް ސަލާމަތްކޮށްދެވޭނޭ ހަމަ އެއްވެސް ފަރާތެއް އެ ދުވަހު އެބައިމީހުންނަކަށް ނުވާނެތެވެ.",""],["(3) އެހެނީ އެ ޢަޛާބަކީ، މަތިވެރިވަންތަކަމާއި، އިއްޒަތްތެރިވަންތަކަމާއި، ޖަލާލުވަންތަކަމުގެ ވެރި الله ގެ ހަޟްރަތަށް، جِبْرِيْلُ އާއި އެ ނޫން މަލާއިކަތުން އަރައިވަޑައިގެންނެވުމަށާއި ފައިބައި ވަޑައިގެންނެވުމަށް ޓަކައި ލައްވައިފައިވާ ސިޑިތަކުގެ ވެރި، الله  ދެއްވާނޭ ޢަޛާބެކެވެ.",""],["(4) ވުމާއެކު، ދުނިޔޭގެ ދުވަސްތަކާ އަޅައިބަލާ އިރު، އެ ދުވަހުގެ ދިގުމިން ފަންސާސްހާސް އަހަރު ކަމުގައިވާ ޤިޔާމަތް ދުވަހުން، جِبْرِيْلُ އާއި އެ ނޫން މަލާއިކަތުން، الله ގެ ޙަޟްތަށް، އެ ސިޑިތަކުން އަރައިވަޑައިގަންނަވާނެތެވެ. ޝައްކެއްނެތެވެ. ކާފިރުންނަށް އެ ދުވަސް ވެގެންދާނީ ފަންސާސްހާސް އަހަރު ފަދަ ދިގު ދުވަހެއް ކަމުގައެވެ. ނަމަވެސް، މުއުމިނުންނަށް އެ ދުވަސް އިޙުސާސުކުރެވޭނީ، ފަރުޟު ނަމާދެއް ކުރެވޭހައި ކުޑަ ވަގުތުކޮޅެއް ކަމުގައެވެ.[32] ދަންނާށެވެ! ޤިޔާމަތް ދުވަހަކީ އަޅުތަކުންގެ ޙިސާބުބެއްލެވުމުގެ ދުވަހެވެ. އެ ދުވަހު، އަޅުތަކުންގެ ޙިސާބުބެއްލެވުމަށް ފަހު، ސުވަރުގެވަންތަވެރީން ސުވަރުގެއަށް، ނަރަކަވަންތަވެރީން ނަރަކައަށް ވެއްދެވޭނެތެވެ.[33]","[32]- تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\r[33]- سُورَةُ الْأنْفَالِ الْآيَة: 32"],["(5) ފަހެ، އިސްލާމް ދީނަށާއި، އިބަ ރަސޫލާއަށް ފުރައްސާރަކުރުމުގެ ގޮތުން ކާފިރުން އެ ދައްކާ ވާހަކަތަކާއި، އެބައިމީހުންގެ މައްޗަށް ޢަޛާބު ފޮނުއްވުމަށް އެދި އެބައިމީހުން އެ ކުރާ ދުޢާތަކާ މެދު، ރިވެތިވެގެންވާ ކެތްތެރިވެވަޑައިގަތުމަކުން، އިބަ ރަސޫލާ ކެތްތެރިވެވަޑައިގަންނަވާށެވެ! އަދި، اللهُ ފިޔަވައި އެހެން އެއްވެސް ފަރާތަކުން އެހީތެރިކަމަކަށް އެދިވަޑައިނުގަންނަވާށެވެ!",""],["(6) ހަމަކަށަވަރުން، ކާފިރުން ދެކޭގޮތުގައި ޤިޔާމަތް ދުވަސް އައުންވަނީ ވަރަށް ވެސް ދުރުގައެވެ. އަދި ދުނިޔޭގައި އުޅުނު އިރު، اللهُ އަށް އުރެދި ނުކިޔަމަންތެރިވި މީހުންނަށް އެ ދުވަހުން ޢަޛާބުދެއްވުމަކީ ވެސް ނުހަނު ދުރުގައިވާ ކަމެކެވެ. ނުވަތަ އުރެދުންތެރީންނަށް ޢަޛާބު ދެއްވުމާއި އެ ދުވަސް އައުމަކީ އެއްގޮތަކަށް ވެސް އޮތްކަމެއް ނޫނެވެ.",""],["(7) ނަމަވެސް، ތިމަން إِلٰهُ ދެކެވޮޑިގަންނަވަނީ، ޤިޔާމަތް ދުވަސް އައުމަކީ، ދާދި ގާތުގައިވާ ކަމެއް ކަމުގައެވެ. އަދި އެ ދުވަހުގެ ޢަޛާބަކީ އެއްގޮތަކަށް ވެސް ނައިސްނުދާނޭ ޢަޛާބެއް ކަމުގައެވެ. ވީމާ، އެ ދުވަހުގެ ޢަޛާބަކީ ކަށަވަރުކަމެކެވެ.",""],["(8) ޤިޔާމަތް ދުވަހަކީ، ވިރުވައިލެވިފައިވާ މަޢުދަނެއް ފަދައިން ނުވަތަ ތެޔޮކުނޑި ފަދައިން އުޑު ވާނޭ ދުވަހެވެ. އެ ކަން އެހެންވާނީ އެދުވަހުގެ ހޫނުގަދަކަމުންނާއި އެ ދުވަހުގެ ބިރުވެރިކަމުގެ ބޮޑުކަމުންނެވެ.",""],["(9) އަދި ޤިޔާމަތް ދުވަހަކީ، ފިނދާފައިވާ ކެހެރިތަކެއް ފަދައިން ފަރުބަދަތައްވެ، ވަޔާއެކު ބުރަބުރައިގެންދާނޭ ދުވަހެވެ.",""],["(10) އަދި ޤިޔާމަތް ދުވަހުން، އެއްވެސް ގާތް މީހަކު އޭނާގެ ގާތް މީހާއަށް ވާނުވާގޮތް ބަލައި ސުވާލުކޮށެއް ނުހަދާނެތެވެ. އެހެނީ، ކޮންމެ މީހަކު މެ އެ ދުވަހު ވާނީ، އެ މީހެއްގެ އަމިއްލަ ނަފްސުގެ ކަންތައްތަކާ މެދު ކަންބޮޑުވެ ހާސްވެފައެވެ. އަދި ކޮންމެ މީހަކަށްމެ ވެރިވެފައިވާ ބިރުވެރިކަމާއި ހިތާމައިގެ ބޮޑުކަމުން، އެއްވެސް މީހަކަށް އަނެކެއްގެ ޙާލާ މެދު ވިސްނުމަކަށް ޖާގައެއް ނޯންނާނެތެވެ.",""],["(11) ދުނިޔޭގައި އުޅުނު އިރު، އެ ބައިމީހުންނަކީ އޭނާގެ ގާތް މީހުން ކަމުގައްޔާއި ޢިއްޒަތްތެރީން ކަމުގައި، އޭނާ ދެކެއުޅުނު މީހުން، ޤިޔާމަތް ދުވަހުން އޭނާއަށް ފެންނާނޭގޮތް، اللهُ  މެދުވެރިކުރައްވާނެތެވެ. ނަމަވެސް، އޭގެ ތެރެއިން އެކަކު ވެސް އަނެކަކާ ސުވާލުކޮށް ވާހަކަދައްކައެއް ނުހަދާނެތެވެ. އެހެނީ، ކޮންމެ މީހަކު ވެސް ވާނީ އެ މީހެއްގެ އަމިއްލަ ނަފްސައިގެން މަޝްޣޫލުވެގެންނެވެ. ނަރަކަ ޙައްޤުވާ ފަދަ ފާފަކޮށްފައިވާ ކުށްވެރި ކޮންމެ މުޖުރިމަކުމެ، ފިދުޔައެއްގެ ގޮތުގައި އޭނާގެ ދަރީން ޤުރުބާން ކޮށްފައި ވެސް، އެ ދުވަހުގެ ޢަޛާބުން އޭނާގެ އަމިއްލަ ނަފްސު ސަލާމަތްކުރުމަށް އޭނާ އެދޭނެއެވެ.",""],["(12) އަދި ކުށްވެރި ކޮންމެ މުޖުރިމަކު މެ، ފިދުޔައެއްގެ ގޮތުގައި އޭނާ އެންމެ ލޯބިކުރި އޭނާގެ އަނބިމީހާއާއި އޭނާގެ ގާތުގައި އެންމެ ޢިއްޒަތްތެރި އޭނާގެ އަޚާ ޤުރުބާންކޮށްފައި ވެސް، ޤިޔާމަތް ދުވަހުގެ ޢަޛާބުން އޭނާގެ އަމިއްލަ ނަފްސު ސަލާމަތްކުރުމަށް އެދޭނެއެވެ.",""],["(13) އަދި އޭނާ ދުނިޔޭގައި އުޅުނު އިރު، އެ ބައެއްގެ ފަރާތުން އޭނާ ސަލާމަތްކަން ހޯދައި އުޅުނު، އަދި ނަސަބުގެ ގޮތުން އޭނާއާ އެންމެ ގާތްތިމާގެ މީހުން ފިދުޔައެއްގެ ގޮތުގައި ދެވޭނޭ ނަމަ، އެބައިމީހުން ޤުރުބާންކޮށްފައި ވެސް، ޤިޔާމަތް ދުވަހުގެ ޢަޛާބުން އޭނާގެ އަމިއްލަ ނަފްސު ސަލާމަތްކުރުމަށް އޭނާ އެދޭނެއެވެ.",""],["(14) އަދި ކިއެއްތަ! ބިންމަތީގައި ވާހައި ބަޔަކު ފިދުޔައެއްގެ ގޮތުގައި ދެވޭނޭ ނަމަ، އެ އެންމެން ފިދުޔައެއްގެ ގޮތުގައިދީ އެބައިމީހުން ޤުރުބާން ކޮށްފައި ވެސް، ޤިޔާމަތް ދުވަހުގެ ޢަޛާބުން އޭނާގެ އަމިއްލަ ނަފްސު ސަލާމަތްކުރުމަށް އެ ނުބައިނުލަފާ މުޖުރިމު މީހާ އެދޭނެއެވެ.",""],["(15) ހަމަހިލާ އެ ނުބައިނުލަފާ މުޖުރިމު ކާފިރު މީހާ އެ އެދޭގޮތަށް އެ ކަންތައްތަކެއް ނުވާނެތެވެ. ޤިޔާމަތް ދުވަހު އޭނާގެ ކިބައިން އެއްވެސް ފިދުޔައެއް ޤަބޫލެއް ނުކުރެއްވޭނެތެވެ. ހަމަކަށަވަރުން، އޭނާ ވަންނަން ހުރި ތަނަކީ، އަބަދުމެ އަނދައަނދައި ހުޅު އަރައަރައި ހުންނަ އަލިފާނުގެ ނަރަކައެވެ.",""],["(16) އެ ނަރަކައަކީ، އެތާނގެ ހޫނުގަދަކަމުން ބޮލާއި މުޅި ހަށިގަނޑު ފިއްސައިލައި ހަންގަނޑު ދަމައި ނޮޅައިލަނިވި ނަރަކައެވެ.",""],["(17) ދުނިޔޭގައި އުޅުނު އިރު، الله އަށާއި، އެ إِلٰهُގެ ރަސޫލާއަށް އުރެދި، ޙައްޤު ދީން ކަމުގައިވާ އިސްލާމް ދީނަށް ފުރަގަސްދީ އެ ދީނުން އެއްކިބާވި މީހުންނަށް، ޤިޔާމަތް ދުވަހުން އެ ނަރަކަ ގޮވާނެތެވެ.",""],["(18) އަދި، الله ގެ މަގުގައި މުދަލުން ހޭދަނުކޮށް، މުދައު އެއްކޮށް ޚަޒާނާކޮށް އެ ކަމުގައި ވަގުތު ހޭދަކޮށް އުޅުމުގެ ސަބަބުން، އެ إِلٰهއަށް އަޅުކަންނުކޮށް މުދަލައިގެން މަޝްޣޫލުވެއުޅުނު މީހުންނަށް ވެސް، ޤިޔާމަތް ދުވަހުން އެ ނަރަކަ ގޮވާނެތެވެ.",""],["(19) ހަމަކަށަވަރުން، އިންސާނާ އުފެދިފައި ވަނީ މުދައުވެރިކަމާއި ދުނިޔޭގެ ޒީނަތްތެރިކަމަށް ލޯބިކުރާ ކެތްތެރިކަން ކުޑަ މީހެއްގެ ގޮތުގައެވެ.",""],["(20) ފަޤީރުކަމާއި ބަލިމަޑުކަމާ އަދި އެނޫން ވެސް ހިތްނުރުހެވޭ ފަދަ މުޞީބާތެއް އިންސާނާއަށް މެދުވެރިވެއްޖެ ނަމަ ކެތްތެރިކަން ކުޑަވެ އެ އިންސާނާ ހާސްވެދެއެވެ.",""],["(21) އަދި މުއްސަނދިކަމާއި ތަނަވަސްކަމާ އަދި އެނޫން ވެސް ހެޔޮ ގޮތެއް އިންސާނާއަށް މެދުވެރިވެއްޖެ ނަމަ، الله ގެ މަގުގައި ހޭދަކުރުމުން މަނާވެގަންނަ، މުށްބާރު، ހިފެހެއްޓުން ބޮޑު، މުދަލަށް ނުހަނު ދަހިވެތި މީހަކު ކަމުގައި އެ އިންސާނާ ވެދެއެވެ. ދަންނާށެވެ! އިސްވެދިޔަ ތިން އާޔަތުގައި ބަޔާންވެދިޔަ ސިފަތަކަކީ، ގިނަ އިންސާނުންގެ ކިބައިގައި ހުންނަ ނޭދެވޭ އުނި ތިން ސިފައެވެ. އެފަދަ މީހުންނަށް ފުރައްސާރައާއި މަލާމާތް ލިބުން ޙައްޤުވެގެން ވެއެވެ.",""],["(22) އެހެނެއްކަމަކު، اللهُ  އެންގެވި ގޮތަށް ނަމާދު ޤާއިމުކުރާ މީހުންނަކީ، މުދަލަށް ދަހިވެތި ބަޔަކު ކަމުގައެއް ނުވާނެތެވެ. އަދި ކެތްތެރިކަން ކުޑަ ހިތް ނުތަނަވަސް ބަޔަކު ކަމުގައެއް ވެސް ނުވާނެތެވެ. އެހެނީ، اللهُ  އެންގެވި ގޮތަށް ނަމާދު ޤާއިމުކުރުމުން، ކެތްތެރިކަމާއި، ދީލަތިކަމާއި، ލިބޭ އެއްޗަކާ މެދު ރުހުމުގެ އާދަ އިންސާނާގެ ކިބައިގައި އަށަގަނެތެވެ.",""],["(23) ނަމާދު ޤާއިމުކުރާ މީހުންނަކީ، އެއް ނަމާދަށް ފަހު އަނެއް ނަމާދުގެ އިންތިޒާރުގައި ތިބުމާ އެކު، ނަމާދު ޤާއިމުކުރުމަށް އިސްލާމް ދީނުގައި އަންގަވައިފައިވާ ގޮތަށް، ނަމާދު ޤާއިމުކުރުން މަތީ ދެމިތިބޭ މީހުންނެވެ. އެބައިމީހުންގެ ހިތްތައް ވާނީ މިސްކިތާ ގުޅިފައެވެ. އަދި އެބައިމީހުންގެ ލޮލަށް ފިނިކަން ގެނެސްދޭ އެއްޗަކީ ނަމާދެވެ.",""],["(24) އަދި އެބައިމީހުންނަކީ، އެބައިމީހުންގެ މުދަލުން ފަރުޟު ޒަކާތުގެ ގޮތުގައި ނެރުމަށް ކަނޑައެޅިފައިވާ މިންވަރު ނެރެ އޭގެ ޙައްޤުވެރީންނަށް އަދާކުރާ މީހުންނެވެ. އަދި ތިމާގެ މުދަލުން ގާތްތިމާގެ މީހުންނަށް ވެސް އެހީތެރިވެ ތިމާގެކަމުގެ ގުޅުން ދަމަހައްޓާ މީހުންނެވެ. އަދި ފަޤީރުންނާއި މިސްކީނުންނަށް ވެސް އެހީތެރިވެ ޞަދަޤާތްކޮށް އުޅޭ މީހުންނެވެ.",""],["(25) ވުމާއެކު، ފަޤީރުންނާއި މިސްކީނުންގެ ތެރެއިން ސަލާންޖަހާ މީހުންނަށާއި އަތްމަތިދަތި ޙާލުގައި ވެސް ސަލާންޖެހުމުން ރައްކާތެރިވާ މީހުންނަށް، އެބައިމީހުންގެ މުދަލުން ދޭންޖެހޭ ޙައްޤު އެންމެ ފުރިހަމަ ގޮތުގައި އެބައިމީހުން އަދާކުރެތެވެ.",""],["(26) އަދި އެބައިމީހުންނަކީ، ހިތުގައި އެއްވެސް ޝައްކުކަމެއް އޮތުމަކާ ނުލައި، ޤިޔާމަތް ދުވަހަށް އީމާންވެ އެ ދުވަސް ތެދުކުރާ މީހުންނެވެ. އަދި އެ ދުވަހުން ތިމާމެންގެ ޙިސާބުބެއްލެވޭނޭ ކަމަށް އީމާންވެ ގިނަގިނައިން ހެޔޮ ޢަމަލުކުރާ މީހުންނެވެ.",""],["(27) އަދި އެބައިމީހުންނަކީ، އެބައިމީހުންގެ ވެރި إِلٰهއަށް ކިޔަމަންތެރިވެ، އެ إِلٰهُ އަމުރުކުރެއްވި އެންމެހައި ކަންތައްތައްކޮށް ނަހީކުރެއްވި އެންމެހައި ކަންތައްތަކުން ދުރުވެ ތިބޭ ޙާލު، އެ إِلٰهُގެ ޢަޛާބަށް ބިރުވެތިވެ ފެންކަޅިވެ އެ ޢަޛާބުން ސަލާމަތްވުމަށް މަސައްކަތްކުރާ މީހުންނެވެ.",""],["(28) ހަމަކަށަވަރުން، އެބައިމީހުންގެ ވެރި إِلٰهُގެ ޢަޛާބަކީ، އެ إِلٰهُ އަމާންކަން ދެއްވި އަޅަކަށް މެނުވީ، އެ ޢަޛާބުން ސަލާމަތްވެވޭނޭ ޢަޛާބެއް ނޫނެވެ. ވީމާ، ކޮންމެ މީހަކު ވެސް އެ ޢަޛާބާ މެދު ބިރުވެތިވެ ހެޔޮ ޢަމަލުކުރުން ގިނަކުރާހުށިކަމެވެ.",""],["(29) އަދި އެބައިމީހުންނަކީ، الله އަށް ބިރުވެތިވުމުގެ ސަބަބުން، ޙަރާމު ކަންތައްތަކާއި ފާޙިޝު ކަންތައްތައް ނުކޮށް، އެބައިމީހުންގެ ލަދުވެތި ގުނަވަންތައް ރައްކައުތެރިކުރާ މީހުންނެވެ.",""],["(30) ތިމާމެންގެ ލަދުވެތި ގުނަވަންތައް ރައްކައުތެރިކުރާ މީހުންނަކީ، الله  ޙަލާލުކުރެއްވި ގޮތުގެ މަތީން އެބައިމީހުންގެ އަނބީންނާއި އެބައިމީހުންގެ އަޅު އަންހެނުންގެ ކިބައިން ޖިންސީ އަރާމު ލިބިގަތުން ފިޔަވައި، އެ ނޫން ގޮތްގޮތަށް ޖިންސީ އަރާމު ލިބި ނުގަނެ، އެބައިމީހުންގެ ޢިއްފަތްތެރިކަން ރައްކައުތެރިކުރާ މީހުންނެވެ. ފަހެ ހަމަކަށަވަރުން، الله  ޙަލާލުކުރެއްވި ގޮތުގެ މަތީން އެބައިމީހުންގެ އަނބީންނާއި އެބައިމީހުންގެ އަޅު އަންހެނުންގެ ކިބައިން ޖިންސީ އަރާމު ލިބިގަތުމަކީ، އެބައިމީހުންނަށް އެއްވެސް ފާފައެއް އޮތް ކަމެއް ނޫނެވެ.",""],["(31) ފަހެ، اللهُ  ޙަލާލުކުރައްވައިފައިވާ ގޮތުގެ މަތީން، އެ މީހެއްގެ އަނބީންނާއި އެ މީހެއްގެ އަޅު އަންހެނުންގެ ކިބައިން ފިޔަވައި، އެ ނޫން ގޮތްގޮތަށް އެ މީހެއްގެ ޝަހުވަތްތެރިކަމުގެ އެދުން ފުއްދައިފި މީހާ ދަންނާށެވެ! ފަހެ، އެ ފަދަ މީހުންނަކީ، އެބައިމީހުންގެ ޝަހުވަތްތެރިކަން ފުއްދުމަށް ޓަކައި، الله  ކަނޑައަޅުއްވައި ހުއްދަކުރެއްވި އިންތައް ފަހަނައަޅައި ގޮސް، އެ އިންތަކުން ބޭރުވެފައިވާ ބަޔެކެވެ.",""],["(32) އަދި އެބައިމީހުންނަކީ، އެބައިމީހުންނާ ޙަވާލުވެފައިވާ އަމާނާތްތަކަށާއި އެބައިމީހުން ކޮށްފައިވާ ޢަހުދުތަކަށް ފަރުވާތެރިވެ ރައްކައުތެރިވާ މީހުންނެވެ. އެބައިމީހުންނާ ޙަވާލުކުރެވިފައިވާ އެއްވެސް އަމާނާތަކަށް އެބައިމީހުން ޚިޔާނާތްތެރިއެއް ނުމެވާނޭމެއެވެ. އަދި އެބައިމީހުންގެ ނަފުސުތަކުގެ މައްޗަށް ކޮށްފައިވާ ކޮންމެ ޢަހުދެއްމެ އެބައިމީހުން ފުރިހަމައަށް ފުއްދާނެތެވެ.",""],["(33) އަދި އެބައިމީހުންނަކީ، އެބައިމީހުންގެ ކިބައިން ހެކިބަހަކަށް އެދެވިއްޖެ ނަމަ، އެ ހެކިބަސް ތެދުތެދަށް ފުރިހަމައަށް އަދާކުރާ މީހުންނެވެ. ވީމާ، އެ ހެކިބަހަކީ ކިތަންމެ ގާތްމީހަކާ ދެކޮޅަށް ދުރުމީހަކަށް ޓަކައި ދެވޭ ހެކިބަހެއް ކަމުގައި ވިއަސް އަދި މާތް މީހަކާ ދެކޮޅަށް ދެރަ ނިކަމެތި މީހަކަށް ޓަކައި ދެވޭ ހެކިބަހެއް ކަމުގައި ވިއަސް، އެބައިމީހުން އެ ހެކިބަސް ތެދުވެރިކަމާ އެކު އަދާކުރާނެތެވެ. އަދި ހެކިބަސް ބަދަލުކޮށް އުނިކޮށް ވަންހަނާ ކުރުމަކައިނުލައި ތެދުތެދަށް ފުރިހަމައަށް ހެކިބަސް އަދާކުރުން މަތީ އެބައިމީހުން ދެމިތިބޭނެތެވެ.",""],["(34) އަދި އެބައިމީހުންނަކީ، އެބައިމީހުންގެ މައްޗަށް، اللهُ  ފަރުޟުކުރައްވައިފައިވާ ނަމާދުތަކަށް ރައްކާތެރިވާ މީހުންނެވެ. ދަންނާށެވެ! ފަރުޟު ނަމާދަށް ރައްކާތެރިވުމަކީ، ނަމާދުގެ ތެރޭގައި އެހެން އެއްވެސް ކަމަކާ މަޝްޣޫލުނުވެ، ނަމާދު ބާޠިލުވާފަދަ ކަމެއް އަދި ނަމާދުގެ ޘަވާބު އުނިވާފަދަ ކަމެއް ވިއަސް ނުކޮށް، ކޮންމެ ނަމާދެއްމެ އެ ނަމާދެއްގެ ވަގުތުގައި ފުރިހަމައަށް އަދާކުރުމެވެ.",""],["(35) ބަޔާންވެދިޔަ ސިފަތަކުގެ އަހުލުވެރީން ޤިޔާމަތް ދުވަހުން ތިބޭނީ ނިޢުމަތުން ފުރިގެންވާ ސުވަރުގެތަކުގައި މާތްކުރެއްވިފައެވެ. ނުހަނު އަރާމާއި އުފަލުގައެވެ.",""],["(36) އޭ ރަސޫލާއެވެ! ކާފިރުވެއްޖެ މީސްތަކުން، ހުރިހައި ފަރާތަކުންމެ، އިބަ ރަސޫލާގެ އަރިހަށް އައިސް ވަށައިލައި ލޯ ބޮޑުކޮށް ކަނދުރާތައް ދަމައިގެން ތިބެ، އިބަ ރަސޫލާއާ ދިމާއަށް އަވަސް އަވަހަށް އެބައިމީހުން އެ ތިބަ ބަލަނީއެވެ! އަދި،އިބަ ރަސޫލާގެ ބަސްފުޅު ދޮގުކޮށް، އިބަ ރަސޫލާއަށް މަލާމާތްކުރުމަށް އެބައިމީހުން އެ އަވަސްވެގަންނަނީއެވެ! ކާފިރުން އެ ގޮތަށް އެ އުޅެނީ، އެބައިމީހުންނަށް ކިހިނެއްވެފައި ތިބީމާތޯއެވެ! އެހެނީ، އިބަ ރަސޫލާ ގެންނެވީ ޙައްޤު ބަސްފުޅުކަން ކަށަވަރެވެ. ޙައްޤަށް ނަޞްރު ނުލިބި ނުދާނޭކަން އެބައިމީހުންނަށް ނޭނގެނީހެއްޔެވެ! އެ ކަން ނޭނގޭންވީ އެއްވެސް ސަބަބެއް ނެތެވެ. اللهُ  ބާވައިލެއްވި ޙައްޤު ބަސްފުޅާ މެދު އެއްގޮތަކަށް ވެސް ބަޔަކު އަޖައިބުވާކަށް ނުޖެހެއެވެ.",""],["(37) އިބަ ރަސޫލާގެ ކަނާތްޕުޅު ފަރާތާއި ވާތްޕުޅު ފަރާތުގައި ވަކިވަކީންނާއި ބައިބައަށް އިށީނދެގެން ތިބެ، އިބަ ރަސޫލާ ވިދާޅުވާ އެއްޗެއްގެ އަޑު އެބައިމީހުން އަހައި، އެ ވާހަކަފުޅުތަކާ މެދު އަޖައިބުވެގެން ވާހަކަދައްކައި ބަހުސްކުރަނީ ކީއްވެގެންބާވައެވެ!",""],["(38) އެބައިމީހުން ކާފިރުކަން މަތީގައި ދެމިތިބުމާ އެކު ވެސް، އަބަދުގެއަބަދަށް ދެމިހުންނަނިވި ނިޢުމަތްތަކުން ފުރިގެންވާ ސުވަރުގެއަށް ވެއްދެވުމަށް އެއިން ކޮންމެ މީހަކުމެ ދަހިވެތިކަމާ އެކު އެދެނީހެއްޔެވެ؟",""],["(39) ހަމަހިލާ އެބައިމީހުން އެ އެދޭގޮތަށް، އަބަދުގެއަބަދަށް ދެމިހުންނަނިވި ނިޢުމަތްތައް ލިބެނިވި ސުވަރުގެއަށް އެބައިމީހުންނަކަށް އެއްގޮތަކަށް ވެސް ނުވަދެވޭނެތެވެ! ހަމަކަށަވަރުން، ތިމަން إِلٰهُ އެބައިމީހުން އުފެއްދެވީ، އެބައިމީހުން ވެސް ދަންނަ އެއްޗެއް ކަމުގައިވާ ނުހަނު ދެރަ އެއްވެސް އަގެއްނެތް މަނިފޮދުވަރަކުންނެވެ. ވީއިރު، ބޮޑާވެގަތުމަކީ އެއްގޮތަކަށް ވެސް އިންސާނާ ކުރުން އެކަށީގެންވާ ކަމެއް ނޫނެވެ. ދަންނާށެވެ! އަލްއިމާމު އަލްޙާކިމު ނެރުއްވި ޙަދީޘެއްގައި ވެއެވެ. «أنَّ رَسُولَ اللَّهِ قَرَ ﱡ ﳌ ﳍ ﳎ ﳏ ﳐ * ﳒ ﳓ ﳔ ﳕ ﳖ * ﳘ ﳙ ﳚ ﳛ ﳜ ﳝ ﳞ ﳟ * ﳡﳢ ﳣ ﳤ ﳥ ﳦ ﱠ ثُمَّ بَزَقَ رَسُولُ اللَّهِ عَلَى كَفِّهِ، وَوَضَعَ عَلَيْهَا أُصْبُعَهُ وَقَالَ: «يَقُولُ اللَّهُ: ابْنُ آدَمَ أَنَّى تُعَجِّزُنِي وَقَدْ خَلَقْتُكَ مِنْ مِثْلَ هَذِهِ»[34] މާނައީ: “ހަމަކަށަވަރުން، رَسُولُ اللهِ  މި އާޔަތްތައް ކިޔަވައި ވިދާޅުވުމަށް ފަހު އެ މާތް ރަސޫލާގެ އަތްތިލަފުޅަށް ކުޅުފޮދެއް ޖައްސަވައި އެ ކުޅުފޮދުގައި އިގިލިފުޅު ޖައްސަވައިފައި ވިދާޅުވިއެވެ. الله  ވަޙީކުރެއްވިއެވެ. އޭ އާދަމުގެ ދަރިޔާއެވެ! ތިމަން إِلٰهُގެ ކުޅަދުންވަންތަކަން ކަލޭ ޤަބޫލު ނުކުރަނީ ކީއްވެގެންހެއްޔެވެ؟ ހަމަކަށަވަރުން، ތިމަން إِلٰهُ ކަލޭ އުފެއްދެވީ މިފަދަ ދެރަ ނިކަމެތި އަގެއްނެތް އެއްޗަކުންނެވެ.]","[34]- تَفْسِيرُ الْقُرْآنِ الْعَظِيمِ ِلِلإمَامِ الْحَافِظِ ابْنِ كَثِير الدِّمِشْقِي"],["(40) ފަހެ، ތިމަން إِلٰهއީ، މަޝްރިޤުތަކާއި މަޣުރިބުތައް އުފެއްދެވި އެ ތަންތާނގެ ވެރި إِلٰهއެވެ. ވުމާއެކު، އެ ތަންތަން ގަންދެއްވައި ހުވާކުރައްވައި، ތިމަން إِلٰهُ ބަސް ވަޙީކުރައްވަމެވެ. ނުކިޔަމަންތެރިކަމާއި ކާފިރުކަންމަތީ އެބައިމީހުން ދެމިތިބެއްޖެ ނަމަ، އިސްވެގޮސްފައިވާ އުންމަތްތަކުގެ ކާފިރުންގެ މައްޗަށް އައިފަދަ ޢަޛާބެއް އެބައިމީހުންގެ މައްޗަށް އަތުވެދާނޭ ވާހަކަ، އެ ކާފިރުން ދޮގުކުރިއަދެއްވާށެވެ! އަދި ޤިޔާމަތް ދުވަހުން ކާފިރުންނަށް ދެއްވާނޭ ތަފާތު ބާވަތްބާވަތުގެ ޢަޛާބުގެ ވާހަކައިން، އިބަ ރަސޫލާ ތިޔަ އަންގަވާ އެންގެވުންތައް ވެސް އެ ކާފިރުން ދޮގުކުރިއަދެއްވާށެވެ! އަދި ކީރިތި ޤުރްއާނާއި، އިބަ ރަސޫލާގެ ބަސްފުޅު ދޮގުކޮށް އެ ކާފިރުން ކަންތައް ކުރާ ގޮތާ މެދު، އިބަ ރަސޫލާގެ ހިތްޕުޅު ދަތިވިޔަ ނުދެއްވާށެވެ! ތިމަން إِلٰهُ އިރާދަކުރެއްވި ވަގުތަކާ ހަމައަށް އެބައިމީހުން އެ ގޮތަށް އުޅޭނެތެވެ. ވީމާ، އެބައިމީހުންގެ ކަންތައްތައް، ތިމަން إِلٰهއަށް ދޫކޮށްލައްވާށެވެ! އެހެނީ ހަމަކަށަވަރުން، ތިމަން إِلٰهُ އިރާދަކުރެއްވި ކޮންމެ ކަމެއް ކުރެއްވުމަށް، ތިމަން إِلٰهُ ކުޅަދުންވަންތަކަން ކަށަވަރެވެ.",""],["(41) އެހެންކަމުން، އެ ކާފިރުން ހަލާކުކުރެއްވުމަށް ފަހު، އެބައިމީހުންނަށް ވުރެން ހެޔޮލަފާ ކިއަމަންތެރި އަދި، ތިމަން إِلٰهއަށް ނު އުރެދޭ ބަޔަކު ގެންނެވުމަށް ވެސް، ހަމަކަށަވަރުން، ތިމަން إِلٰهُ ކުޅަދުންވަންތަވެވޮޑިގެންވަމެވެ. އެ ކަމަށް އިރާދަކުރައްވައިފި ހިނދަކު، އެ ކަންކުރެއްވުމުގެ ފުރިހަމަ އިޚުތިޔާރާއި ބާރު، ތިމަން إِلٰهއަށް މިލްކުވެގެން ވެއެވެ. އަދި އެބައިމީހުން ހަލާކުކުރެއްވުމަށް ތިމަން إِلٰهُ އިރާދަކުރައްވައިފި ނަމަ، އެ ކަމުގައި، ތިމަން إِلٰهއަށް ނުކުޅެދުމެއް ޖެއްސޭނޭ ހަމަ އެއްވެސް ފަރާތެއްނުވެއެވެ.",""],["(42) އޭ ރަސޫލާއެވެ! ފަހެ، ދިފާޢުކުރެއްވުމުގެ އަމުރުފުޅު އައިސް ހަނގުރާމަކުރެއްވުމުގެ އިޛުނަފުޅު ދެއްވައިފުމަށް ދާނދެން، އުޅޭނޭގޮތަކަށް އުޅުމަށް ކާފިރުން ދޫކޮށްލައްވާށެވެ! އަދި އެބައިމީހުންގެ ކުފުރުވެރިކަމާއި އެ ނޫން ވެސް ނުބައި ޢަމަލުތަކަށް ޖަޒާދެއްވުމަށް އެ ކާފިރުންނަށް ވަޢުދުކުރެއްވުނު ޤިޔާމަތް ދުވަސް އަތުވެއްޖައުމަށް ދާނދެން، އެބައިމީހުން އެދައްކާ ބާޠިލު ވާހަކަތައް ދައްކައި މަޖާކޮށް ކުޅިވަރުކުޅޭން އެބައިމީހުން ދޫކޮށްލައްވާށެވެ! އަދި އެ ކަންކަމުގައި އެބައިމީހުން މަޝްޣޫލުވެ އެ އުޅޭ ކަންކަމަކީ، އެއްވެސް މުހިންމު ކަމެއް ކަމުގައި، އިބަ ރަސޫލާ ނުބައްލަވާށެވެ! އަދި، އިބަ ރަސޫލާ އަދާކުރެއްވުމަށް އަމުރުކުރެއްވުނު ރިސާލަތު އަދާކުރެއްވުމައިގެން މަޝްޣޫލުވެ ވަޑައިގަންނަވާށެވެ! ފަހެ، އިބަ ރަސޫލާގެ މައްޗަށް ބާވައިލެއްވުނު ތަކެތި އެބައިމީހުންނަށް ބަޔާންކޮށްދެއްވައި އިއްވަވައިދެއްވުން މަތީ ސާބިތުވެ ހުންނެވުން މެނުވީ އެހެން ކަމެއް، އިބަ ރަސޫލާއަކަށް ނުވެއެވެ.",""],["(43) ކާފިރުންގެ ކުފުރުވެރިކަމާ އެއްގޮތްވާ ގޮތުގެ މަތީން އެބައިމީހުންނަށް ޢަޛާބު ދެއްވޭނީ، މަރުވެގޮސްފައިވާ އެންމެން އެބައިމީހުންގެ ކަށްވަޅުތަކުން އަވަސްއަވަހަށް ނުކުމެ، މަޙްޝަރުގެ މައިދާނާ ދިމާއަށް ހިނގައިދާ ދުވަހުއެވެ. އެއީ، ދުނިޔޭގައި އުޅުނުއިރު، ކާފިރުން އަޅުކަންކޮށް އުޅުނު ބުދުތަކާއި އެހެނިހެން ތަކެތީގެ ކައިރިއަށް އަވަސްއަވަހަށް ދިއުމަށް އެކަކުއަނެކަކާ ވާދަކޮށް އެބައިމީހުން އުޅުނު ފަދައިންނެވެ. އަދި ކޮންމެ ކާފިރަކާއި، ދުނިޔޭގައި އުޅުނުއިރު ޙައްޤަށް އިންކާރުކުރި ކޮންމެ މީހަކު ވެސް، ކާފިރުކަމުންވަކިވެ ޙައްޤު ޤަބޫލުކުރުމަށް އެ ދުވަހުން އަވަސްވެގަނެވޭނޭ ނަމަ، އެ ކަމަށް އެބައިމީހުން އަވަސްވެގަންނާނީ ކޮންމެވެސް އުފަލެއްގައި ބައިވެރިވުމަށް އެދޭ ބަޔަކު އެ ތަނަށް ދިއުމަށް އަވަސްވެގަންނަ ފަދައިންނެވެ.",""],["(44) ޤިޔާމަތް ދުވަހުން ކާފިރުން ތިބޭނީ، ދުނިޔަވީ ޙަޔާތުގައި އެބައިމީހުން ތަމްސީލުކުޅަ ނުބައި ނުލަފާ ކަންތައްތަކުގެ ސަބަބުން، ލޯތައް ފެންކަޅިވެ ބިރުން ފިތްކެނޑޭވަރުވެފައެވެ. އަދި އިސްދަށަށްޖެހި، ދެރަކަމާއި ނިކަމެތިކަން ވެރިވެ، މޫނު ކަޅުވެ، ސިފަ ހުތުރުވެފައެވެ. އަދި ނުދިންނެވުމުގެ ޢަލާމާތްތައް މޫނުމަތީން ފެނިފެނިއެވެ. އެ ފަދަ ނިކަމެތި ޙާލު ކާފިރުންނަށް ޖެހޭނީ އެބައިމީހުންނަށް ހުރި ޢަޛާބެއްގެ ބޮޑުކަން ފެނުމުންނެވެ. ދަންނާށެވެ! އެ ދުވަހަކީ، އެ ދުވަސް އަންނާނޭ ކަމާ މެދު އެބައިމީހުންނަށް ވަޢުދުކުރެއްވުނު ދުވަހެވެ. އެ ދުވަހަކީ، އިލާހީ ޢަދުލުގެ ނިހާއީ ފައިޞަލާއަށް އެންމެހައި ޚަލްޤުތަކުން ހުށަހެޅޭނޭ ދުވަހެވެ. ކުފުރުވެރިކަމުގެ ޙައްޤު ޖަޒާ ކާފިރުތަކުންނަށް ދެއްވޭނޭ ދުވަހެވެ. ޚިލާފުވުމެއް ނުވާ ތެދު ވަޢުދުފުޅާއި ވަޢީދުފުޅުގެ ފުރަމާނަ ފާޅުވާ ދުވަހެވެ. އަދި އެއީ، ކާފިރުތަކުން ދޮގުކޮށް އުޅުނު ޤިޔާމަތް ދުވަހެވެ.",""],["سُورَةُ نُوحއަކީ މައްކީ ސޫރަތެކެވެ. އަދި سُورَةُ “إِنَّا ‏أَرْسَلْنَا ‏نُوح] މި ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (28) އަށާވީސް އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރްއާނުގެ (17) ހަތްދިހަ އެއްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ النَّحْلِއަށް ފަހުގައެވެ. މި ސޫރަތް ފައްޓަވައިފައި ވަނީ، ތާކީދުގެ ލަފްޒެއްކަމުގައިވާ “إِنَّ] މި ލަފްޒުންނެވެ. އަދި سُورَةُ نُوحގެ ނަމުން މި ސޫރަތަށް ނަން ދެވުނީ، އިސްލާމް ދީނުގެ ދަޢްވަތު ދެއްވުމަށް ‏نُوحُ ފެއްޓެވީއްސުރެން ޠޫފާން އައިސް ކާފިރުން ހަލާކުވެ ނެތިއްޖައުމަށް ދާނދެން ‏نُوحُ އާއި، އެ ރަސޫލާގެ ޤައުމުގެ މީހުންނާ ދެމެދު ހިނގައިދިޔަ ޙާދިޘާތަކުގެ ވާހަކަ މި ސޫރަތުގައި ވާތީއެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[35] މި ސޫރަތް ފައްޓަވައިފައި ވަނީ، نُوحُ  ރަސޫލުކަމައިގެން ފޮނުއްވައި، އެ ރަސޫލާގެ ޤައުމުގެ މީހުންނަށް ޙައްޤު ދީނުގެ ދަޢުވަތުދެއްވުމުގެ މަސްއޫލިއްޔަތު، الله  އެ ރަސޫލާއާ ޙަވާލުކުރެއްވި ވާހަކައިންނެވެ. އަދި، އެ ރަސޫލާގެ ދަޢުވަތު ޤަބޫލު ނުކޮށްފި ނަމަ އަތުވެދާނޭ ޢަޛާބެއްގެ ވާހަކައިން އެބައިމީހުންނަށް އިންޒާރުކުރެއްވުމަށް، الله  އެ ރަސޫލާއަށް ކުރެއްވި އަމުރުފުޅުގެ ވާހަކައިންނެވެ. ދެން އެއަށްފަހު ބަޔާންކުރައްވައިފައި ވަނީ، الله  އެ ރަސޫލާއާ ޙަވާލުކުރެއްވި ރިސާލަތު އަދާކުރައްވާން ފެއްޓެވުމުން، އެ ރަސޫލާގެ ޤައުމުގެ މީހުން، އެ ރަސޫލާއާ މެދު ކަންތައް ކުރި ގޮތުގެ ވާހަކަ އާއި ދީނުގެ ދަޢުވަތު ދެއްވުމުގައި، އެ ރަސޫލާ ކަޑައްތުކުރެއްވި މަރުޙަލާތަކުގެ ތަފުޞީލުތަކެވެ. އަދި އެބައިމީހުންގެ މައްޗަށް، اللهُ  ބަހައްޓަވައިފައިވާ އިޙުސާންތެރިވަންތަކަމާއި ފަޟުލުވަންތަކަމުގެ ބޮޑު ކަން އެބައިމީހުންނަށް، އެ ރަސޫލާ ހަނދާންކޮށްދެއްވަމުން ގެންދެވި އިރު، އެ ރަސޫލާގެ ދަޢުވަތަށް އެބައިމީހުން ފުރަގަސްދީ، އެ ރަސޫލާއަށް މަލާމާތްކޮށް ދުއްތުރާކުރި ވާހަކައެވެ. ފަހެ، އެ ރަސޫލާއާ މެދު އެބައިމީހުން އެ ގޮތަށް ކަންތައްތައް ކުރުމުން، އެ ޤައުމުގައި ތިބި އުރެދުންތެރި ނުކިޔަމަންތެރީންގެ އެންމެން ޣަރަޤުކުރައްވައި ހަލާކުކުރެއްވި ވާހަކަ، މި ސޫރަތުގައި ބަޔާންކުރައްވައިފައި ވެއެވެ. އެ ވާހަކަތައް ބަޔާން ކުރެއްވުމަށްފަހު، ސޫރަތް ނިންމަވައިލައްވައިފައި ވަނީ އެބައިމީހުން ހަލާކުކުރައްވައި ނެތިކުރެއްވުމަށް އެދިވަޑައިގެން نُوحُ  ކުރެއްވި ދުޢާފުޅުންނެވެ. އެ ވާހަކަތައް އެހައި ތަފުޞީލުކޮށް الله  ބަޔާންކުރެއްވީ، مُحَمَّدٌ އަށް ނަޞްރުދެއްވާނޭ ކަމުގެ ޔަޤީންކަން އެ ރަސޫލާއަށް ދެއްވައި، އެ ރަސޫލާގެ ހިތްޕުޅު ހަމަޖައްސަވައި ދެއްވުމުގެ ގޮތުންނެވެ. ވުމާއެކު، މި ސޫރަތަކީ އިސްލާމް ދީނަށް ގޮވައިލެއްވުން މަތީ ދެމިހުންނެވުމަށް ޓަކައި، އެ ރަސޫލާއަށް ދެއްވުނު މަތިވެރި އިރްޝާދެކެވެ. އަދި މި ސޫރަތަކީ، نُوحُ ގެ ޤައުމުގެ މީހުންނަށް ދިމާވި ކަންތައްތަކުން މައްކާގެ މުޝްރިކުންނާއި އެ ނޫން އެންމެހައި ކާފިރުން ޢިބުރަތް ލިބިގަތުމަށް ޓަކައި އެބައިމީހުންނަށް ދެއްވުނު އަގުހުރި ނަސޭހަތެއް ވެސް މެއެވެ.[36]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ހަމަކަށަވަރުން، نُوحُ ގެ ޤައުމުގެ މީހުންގެ ގާތަށް ރަސޫލުކަމައިގެން އެ ރަސޫލާ ފޮނުއްވައި، ތިމަން إِلٰهُ އެ ރަސޫލާއަށް ވަޙީކުރެއްވީމެވެ. ދުނިޔެމަތީގައި ވޭންދެނިވި ޢަޛާބެއް އައުމުގެ ކުރީން، އިބަ ރަސޫލާގެ ދަޢުވަތު ޤަބޫލުކުރުމަށް، ޤައުމުގެ މީހުންނަށް އިބަ ރަސޫލާ ގޮވައިލައްވާށެވެ! އަދި، އިބަ ރަސޫލާގެ ދަޢުވަތު ޤަބޫލުނުކޮށްފި ނަމަ، ދުނިޔޭގައި އެބައިމީހުންނަށް ލިބޭނޭ ޢަޛާބެއްގެ ވާހަކައިންނާއި، އާޚިރަތް ދުވަހުން އެބައިމީހުންނަށް ދެއްވާނޭ ޢަޛާބުގެ ވާހަކައިން އެބައިމީހުންނަށް އިންޒާރުކުރައްވާށެވެ! ދަންނާށެވެ! ބައެއްގެ ގާތަށް، اللهُ  ފޮނުއްވި އެންމެ ފުރަތަމަ ރަސޫލަކީ نُوحُ އެވެ. އަދި، އެ ރަސޫލާގެ ޤައުމުގެ މީހުންނަށް، اللهُ ގެ ދީނަށް ގޮވައިލެއްވުން މަތީ، ނުވަ ސަތޭކަ ފަންސާސް އަހަރު އެބައިމީހުންގެ ތެރޭގައި، އެ ރަސޫލާ ދެމިހުންނެވިއެވެ.[37]","[35]- اَلتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[36]- تَفْسِيرُ الْقُرْآنِ الْعَظِيمِ ِ لِلْإمَامِ الْحَافِظِ ابْنِ كَثِير الدِّمِشْقِي وَزُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر\r[37]- الْمُسْتَدْرَ كُ عَلَى الصَّحِيحَينِ لِلْإمَامِ الْحَاكِم وَرَقَمُ الْحَدِيثِ: 3855"],["(2) نُوحُ ގެ ޤައުމުގެ މީހުންނަށް އެ ރަސޫލާ ވިދާޅުވިއެވެ. އޭ އަހުރެންގެ ޤައުމުގެ މީހުންނޭވެ! ހަމަކަށަވަރުން، ތިޔަބައިމީހުންގެ ގާތަށް، ތިމަން ރަސޫލާ މި ގެންނެވީ ކަނޑައެޅި، ބަޔާންވެގެންވާ ސާފު ވާޟިޙު ދީނެކެވެ. ވީމާ، ތިމަން ރަސޫލާ މި ގެންނެވި ދީން ޤަބޫލުކުރާށެވެ! އަދި އެ ދީން ޤަބޫލުނުކުރާ މީހުންނަށް އަތުވެދާނޭ ޢަޛާބެއްގެ ވާހަކައިން ތިމަން ރަސޫލާ ތިއަބައިމީހުންނަށް ބިރުވެރިކަމުގެ ޚަބަރުދެއްވައި އިންޒާރުކުރައްވަމެވެ.",""],["(3) އެ ރަސޫލާގެ ޤައުމުގެ މީހުންނަށް ދީނުގެ ދަޢުވަތު ދެއްވަމުން، އެ ރަސޫލާ ވިދާޅުވިއެވެ. ތިޔަބައިމީހުން ހަމަ އެކަނި، الله އަށް އަޅުކަންކުރާށެވެ! އަދި، އެ إِلٰهއަށް ބިރުވެތިވެ ތަޤުވާވެރިވާށެވެ! އަދި އަހުރެންގެ ބަސްއަހައި ކިޔަމަންވާށެވެ!",""],["(4) ތިޔަބައިމީހުން، ތިމަން ރަސޫލާގެ ބަސްފުޅުއަހައި ކިޔަމަންތެރިވެއްޖެ ނަމަ، ތިމަން ރަސޫލާގެ ގޮވައިލެއްވުމަށް އިޖާބަދިނުމުގެ ކުރީން ތިޔަބައިމީހުން ކޮށްފައިވާ ފާފަ، އެ إِلٰهُ ތިޔަބައިމީހުންނަށް ފުއްސަވައިދެއްވާނެތެވެ. އަދި ތިޔަބައިމީހުން، އެ إِلٰهއަށް ކިޔަމަންތެރިވެއްޖެ ނަމަ، ތިޔަބައިމީހުންގެ އުމުރު ދިގުކުރައްވައި، ބަރަކާތްލައްވައި، ތިއަބައިމީހުން ބިންމަތީގައި ވަޒަންވެރިވެ އުޅުމުގެ މުއްދަތު، އެ إِلٰهُ ކަނޑައަޅުއްވައިފައިވާ މުއްދަތަކަށް އިތުރު ކުރައްވާނެތެވެ. އަދި ހަމަކަށަވަރުން، ތިޔަބައިމީހުން ދުނިޔޭގައި ތިބުމަށް، اللهُ  ކަނޑައަޅުއްވައިފައިވާ އަޖަލު ހަމަވާ އިރު، ތިޔަބައިމީހުން ކާފިރުކަން މަތީ ތިބިކަމުގައި ވިއަސް އެ މަރު އައުން ލަހެއް ނުވާނެތެވެ. އަދި ތިޔަބައިމީހުންނަށް އެ ކަން އެނގޭކަމުގައި ވަނީ ނަމަ، اللهُ އަށް އީމާންވެ، ތިމަން ރަސޫލާއަށް ކިޔަމަންތެރިވުމަށް ތިޔަބައިމީހުން އަވަސްވެގަތީހެވެ!",""],["(5) نُوحُ  ވިދާޅުވިއެވެ. އޭ އަޅުގެ ސާހިބުވަންތަ إِلٰهއެވެ! ހަމަކަށަވަރުން، މި އަޅާގެ ޤައުމުގެ މީހުންނަށް ދީނުގެ ދަޢުވަތުދީ، އިބަ إِلٰهއަށް އީމާންވުމަށް، ރެޔާއި ދުވާލު މި އަޅާ އެބައިމީހުންނަށް ގޮވީމެވެ.",""],["(6) ފަހެ، ދީނުގެ ދަޢުވަތުދީ އެބައިމީހުންނަށް މި އަޅާ ތަކުރާރުކޮށް ގޮވުމުން ވެސް، އީމާންކަމަށް ފުރަގަސްދީ ފިލުންނޫން އެހެންކަމެއް އެބައިމީހުންނަކަށް އިތުރެއްނުވިއެވެ. އަދި ތެދުމަގަށް އެބައިމީހުންނަށް ތަކުރާރުކޮށް ގޮވުމުން ވެސް އެބައިމީހުން ދިޔައީ ޙައްޤު ދީނާ ދުރަށެވެ.",""],["(7) އަދި ހަމަކަށަވަރުން، އިބަ إِلٰهُ އެބައިމީހުންގެ ފާފަ ފުއްސެވުމަށް ޓަކައި، އިބަ إِلٰهއަށް ޝިރުކުނުކޮށް، އިބަ إِلٰهُ އެއްކައުވަންތަކުރުމަށާއި އެބައިމީހުން ކުރާ ހުރިހައި އަޅުކަމެއްގައި ވެސް، އިބަ إِلٰهއަށް ކިޔަމަންތެރިވެ އިޚުލާޞްތެރިވުމަށް މިއަޅާ އެބައިމީހުންނަށް ގޮވީމެވެ. އެ ގޮތަށް ގޮވައިލާ ކޮންމެ ފަހަރަކުމެ، އެބައިމީހުންގެ އިނގިލިތައް އެބައިމީހުންގެ ކަންފަތްތަކުގައި އަޅައި، އެބައިމީހުންގެ ފޭރާމުން އެބައިމީހުން ނިވައިވެގަނެތެވެ. އެއީ، މި އަޅާގެ ދަޢުވަތުގެ އަޑު ނޭހުމަށާއި މި އަޅާ ނުދުށުމަށް ޓަކައެވެ. އަދި އެބައިމީހުން ގަދައަޅައި މަސައްކަތްކުރަނީ، ޙައްޤު ބަހުގެ އަޑުނާހައި، އެ އަޑަށް ފުރަގަސްދީ، ބޮޑާވެގަނެ، ކާފިރުކަން މަތީ ދެމިތިބުމަށެވެ.",""],["(8) އެއަށްފަހު، މި އަޅާ ހަރުއަޑުން އެބައިމީހުންނަށް އީމާންކަމުގެ ދަޢުވަތު ދިންކަމީ ކަށަވަރުކަމެކެވެ. އަދި އެބައިމީހުންގެ މަޖިލިސްތަކުގައްޔާއި އެބައިމީހުން އެއްވެ އުޅޭ ކޮންމެ ތަނެއްގައިމެ، އީމާންކަމުގެ ދަޢުވަތު ފާޅުގައި މި އަޅާ އެބައިމީހުންނަށް ދިނީމެވެ. އަދި އީމާންކަމުގެ ދަޢުވަތު ދިނުމުގައި، އެއްގޮތަކަށް ވެސް މި އަޅާ ފަރުވާކުޑައެއް ނުކުރަމެވެ. ނަމަވެސް، މި އަޅާގެ ދަޢުވަތަށް ކަނޑައެޅިގެން އެބައިމީހުން ފުރަގަސްދިނީއެވެ.",""],["(9) އެއަށްފަހު، ސިއްރުގައްޔާއި ފާޅުގައި މި އަޅާ އެބައިމީހުންނަށް އީމާންކަމުގެ ދަޢުވަތު ދިންކަމީ ކަށަވަރުކަމެކެވެ. އަދި ގިނަ މީސްތަކުން ތަނަކަށް އެއްވާ ކޮންމެ ފަހަރަކުމެ، ދުރުގައި ތިބޭ މީހުންނަށް އަޑުއިވޭ ވަރަށް ހަރުއަޑުން އެބައިމީހުންނަށް މި އަޅާ ދީނުގެ ދަޢުވަތު ދިނީމެވެ. އަދި މަދު ބަޔަކު ތަނަކަށް އެއްވާ ކޮންމެ ފަހަރަކުމެ، އެބައިމީހުންގެ ކައިރީގައި ހުރެ މަޑުމައިތިރިކަމާ އެކު އެބައިމީހުންނަށް މި އަޅާ ދީނުގެ ދަޢުވަތު ދިނީމެވެ. އަދި ކޮންމެ މީހަކަށް ވަކިވަކީންނާއި ސިއްރުސިއްރުން ވެސް އެބައިމީހުންނަށް މި އަޅާ ދީނުގެ ދަޢުވަތު ދިނީމެވެ. ގޭގެއަށް ޒިޔާރަތްކޮށް ތަފާތު ގޮތްގޮތަށް ތަފާތު ޢިބާރާތްތަކުން މީސްތަކުންނަށް މި އަޅާ ދީނުގެ ދަޢުވަތު ދިނީމެވެ. އަދި އީމާންކަމުގެ ދަޢުވަތު ދިނުމުގައި މި އަޅާއަށް ކުރެވެންހުރި ހުރިހައި މަސައްކަތެއް ކުރެވެންހުރި ހުރިހައި ރޮނގަކުން މި އަޅާ ކުރީމެވެ.",""],["(10) އަދި އެބައިމީހުންގެ ގާތުގައި މި އަޅާ ބުނީމެވެ! ތިޔަބައިމީހުންގެ ސާހިބުވަންތަ إِلٰهއަށް ތިޔަބައިމީހުން އީމާންވެ ތައުބާވާށެވެ! އަދި ފާފަ ފުއްސަވައިދެއްވުމަށް އެދި، އެ إِلٰهُގެ ޙަޟުރަތުގައި ދަންނަވާށެވެ! ހަމަކަށަވަރުން، އެ إِلٰهއީ ގިނަގިނައިން ފާފަ ފުއްސަވާ إِلٰهއެވެ.",""],["(11) الله އަށް އީމާންވެ، ތިޔަބައިމީހުން ތައުބާވުމުން، ތިޔަބައިމީހުންގެ ރަށްތަކަށް ގިނަގިނައިން ބޯކޮށް ވެހޭ ގޮތުގައި، އެ إِلٰهُ ވާރޭ ފޮނުއްވާނެތެވެ. އެހެނީ، الله އަށް އީމާންވެ ތައުބާވެ ތިބުމާ އެކު ފާފަ ފުއްސަވައިދެއްވުމަށް އެދި، الله އަށް ދެންނެވުމަކީ، ވާރޭފެން ލިބި ރިޒުޤު ތަނަވަސްވުމުގެ ސަބަބުތަކުގެ ތެރެއިން އެންމެ ބޮޑު އެއް ސަބަބެވެ.",""],["(12) އަދި ތައުބާވާ ޙާލު، ފާފަ ފުއްސަވައިދެއްވުން އެދި، الله އަށް ދެންނެވުމަކީ،ގިނަ މުދަލާއި ހެޔޮލަފާ ދަރީން ދެއްވައި، އެ إِلٰهُ ތިޔަބައިމީހުންނަށް މަދަދުވެރިވެވޮޑިގަންނަވާނޭ ކަމެއް ވެސް މެއެވެ. އަދި ގޮވާމުގެ ބާވަތްތަކާއި މޭވާތައް ގިނަ ދަނޑުތަކާއި، މާމެލާމެލީން ފުރިފައިވާ ބަގީޗާތައް ތިޔަބައިމީހުންނަށް ޓަކައި، އެ إِلٰهُ ލައްވާނެތެވެ. އަދި ތިޔަބައިމީހުންނަށާއި ތިޔަބައިމީހުންގެ ބަގީޗާތަކަށާއި ދަނޑުތަކަށާއި ނަޢަމު ސޫފިތަކަށް ބޭނުންވާ މީރުފެން ލިބެނިވި ކޯރުތައް ވެސް ތިޔަބައިމީހުންނަށް ޓަކައި، އެ إِلٰهُ ލައްވާނެތެވެ.",""],["(13) އޭ ކާފިރުންނޭވެ! الله އަށް އީމާންވުމުން، އެ إِلٰهُ ދެއްވާނޭ ދަރުމައާއި ސަވާބަށް ދަހިވެތިވެ، އެ ކަމަށްެ ތިޔަބައިމީހުން އުންމީދުނުކުރަނީ ފަހެ ކީއްވެގެންހެއްޔެވެ؟ އަދި، އެ إِلٰهއަށް އީމާންނުވުމުގެ ސަބަބުން، އެ إِلٰهُ ތިޔަބައިމީހުންނަށް ދެއްވާނޭ ޢަޛާބަށް، ތިޔަބައިމީހުން ބިރުވެތިނުވަނީ ވެސް ފަހެ ކީއްވެގެންހެއްޔެވެ؟ އަދި، الله ގެ އަމުރުފުޅުތަކަށް ކިޔަމަންތެރިވެ، އެ إِلٰهُގެ މާތްކަމާއި މަތިވެރިކަމާ އެކަށޭނަގޮތުން ތިޔަބައިމީހުން، އެ إِلٰهއަށް އަޅުކަންކޮށް، އެ إِلٰهُގެ މަތިވެރިވަންތަކަން ހިތަށް ވައްދައި، ތިޔަބައިމީހުން، އެ إِلٰهއަށް ބިރުވެތިނުވަނީ ފަހެ ކީއްވެގެންހެއްޔެވެ؟",""],["(14) އަދި ހަމަކަށަވަރުން، އެ إِلٰهُ ތިޔަބައިމީހުން އުފެއްދެވީ، ތަފާތު މަރުޙަލާ ތަކެއްގައި ތަފާތު ސިފަސިފައިގައި ލެއްވުމަށް ފަހުގައެވެ. އެންމެ ފުރަތަމަ ތިޔަބައިމީހުންގެ މައިންގެ ރަޙިމުގައި ތިޔަބައިމީހުން ލައްވަނީ މަނިފޮދުވަރެއްގެ ގޮތުގައެވެ. ދެން، އެ މަނިފޮދުވަރު ގަނޑުލޭކޮޅަކަށް ބަދަލުކުރައްވަތެވެ. ދެން، އެ ގަނޑުލޭކޮޅު މަސްކޮޅަކަށް ބަދަލުކުރައްވަތެވެ. ދެން އެއަށްފަހު، އެ މަސްކޮޅުގައި ކައްޓާއި މަސްލައްވަތެވެ. އެ މަރުޙަލާތަކަށް ފަހު، ފުރިހަމަ އިންސާނަކު އުފައްދަވައި ފުރާނައަޅުއްވައި ދުނިޔެއަށް އެ އިންސާނާ ނެރުއްވަނީ، އެ إِلٰهُ މިންވަރުކުރައްވައިފައިވާ ގޮތެއްގެ މަތީންނެވެ. އެއްވެސް އެއްޗެއް ނޭނގޭ ތުއްތު ކުދީންގެ ގޮތުގައި ތިޔަބައިމީހުން ދުނިޔެއަށް އުފަންވުމަށް ފަހު، ބޮޑުވަމުން އައިސް ފުރާވަރަށް އަރައި ޒުވާންވެދެއެވެ. ދެން އެއަށްފަހު، އުމުރުން ދުވަސްވެ މުސްކުޅިވެދެއެވެ. އަދި ބައެއްމީހުން އަރުޒަލިލް އުމުރަށް ވެސް ގެންދަވަތެވެ. މި ފަދަ އެތައް މަރުޙަލާ ތަކެއްގައި ތިޔަބައިަމީހުން ލެއްވީ، الله އެވެ. ވީމާ، އެ إِلٰهُގެ ކަށަކުޅަދުންވަންތަކަމާއި މަތިވެރިވަންތަކަން ހިތުގެ އަޑީން ޤަބޫލުކޮށް، އެ إِلٰهއަށް އީމާންވުމުގައި ތިޔަބައިމީހުން ފަރުވާކުޑަކުރާންވީ ސަބަބަކީ ފަހެ ކޮބައިހެއްޔެވެ؟",""],["(15) އެއްވެސް ތަނބަކާ ނުލައި، الله  ހަތް އުޑު ބިނާކުރައްވައި، މަތިމައްޗަށް އެ އުޑުތައް ލައްވައިފައިވާ ފުރިހަމަކަމާ މެދު ތިޔަބައިމީހުން ބަލައި ނުވިސްނަނީހެއްޔެވެ؟ އެ އުޑުތައް ހައްދަވައިފައިވާ ފުރިހަމަކަން ފެނުމުން، الله ގެ ކުޅަދުންވަންތަކަމުގެ ބޮޑުކަން ތިޔަބައިމީހުންނަށް ފަހެ ނޭނގޭހެއްޔެވެ؟",""],["(16) އަދި ރޭގަނޑުގެ އަނދިރީގައި، ބިމުގެ އަހުލުވެރީންނަށް އެއްވެސް ހޫނުކަމެއްނެތި އަލިކަންދެނިވި ހަނދު، ނޫރެއްގެ ގޮތުގައި، އެ إِلٰهُ އެ އުޑުގައި ލެއްވިއެވެ. އަދި ދުވާލުގެ ވަގުތުގައި ބިމުގެ އަހުލުވެރީންނަށް ހޫނުކަމާއި އަލިކަން ދެނިވި އިރު، ބައްތިއެއްގެ ގޮތުގައި، އެ إِلٰهُ އެ އުޑުގައި ލެއްވިއެވެ.",""],["(17) އަދި ތިއަބައިމީހުންގެ ބަފައިކަލުން آدَمُ  ބިމުގެ މަށީން އުފައްދަވައި ޚަލްޤުކުރެއްވީ، الله އެވެ. ދެން އެއަށްފަހު، އެ ނަބިއްޔާގެ ދަރިފަސްކޮޅު ބިންމަތީގައި އާބާދުވެ ދެމިގެންދަނީ، އެ ބިމުން ނިކުންނަ ތަކެތި އެކި ސިފަސިފައިގައި ބޭނުންކޮށް ކައިބޮއި ހަދައިގެންނެވެ.",""],["(18) ދެން، ތިޔަބައިމީހުން މަރުވުމަށް ފަހު، އެ ބިމުގައި ވަޅުލެވި، ހަށިތައް ކުނިވެ، ކަށިތައް ވީރާނާވެ، ފުނޑުފުނޑުވެ، ބިމުގެ ވެއްޔާ އެކުވުމަށް ފަހު، ދެން އަނެއްކާ ވެސް ޤިޔާމަތް ޤާއިމުވާ ދުވަހުން ތިޔަބައިމީހުން ހަމަ އެ ބިމުން ނެރުއްވައި، ދުނިޔެއަށް އުފަންވީ އެންމެހައި މީސްތަކުން އެއްފަހަރާ މަޙްޝަރުކުރައްވާނީ ވެސް، އެ إِلٰهއެވެ. އަދި ކިއެއްތަ! އެއީ، އެތައް ހާސް އަހަރެއްގެ ތެރޭގައި އެތައް މަރުޙަލާތަކަކުން އެކިފަހަރު އެކިމީހުން އުފައްދަވައި، ދުނިޔޭގައި ތިޔަބައިމީހުން ލެއްވިފަދައަކުން ނޫނެވެ.",""],["(19) އަދި ތިޔަބައިމީހުންނަށް ޓަކައި ދިރިއުޅުމަށް ފަސޭހަވާނޭ ގޮތަށް ފެތުރިފައިވާ ތަނަވަސް ތަނެއްގެ ގޮތުގައި، الله  އެ ބިން ލެއްވިއެވެ.",""],["(20) އެއީ، ތިޔަބައިމީހުން އެ ބިމުގައި ދަތުރުފަތުރުކޮށް، އެއް ތަނުން އަނެއް ތަނަށް ގޮސް، ތިޔަބައިމީހުންނަށް ބޭނުންވާ ރިޒުޤު ތަނަވަސްކުރުމަށް މަސައްކަތްކުރާނޭ ތަފާތު މަގުތައް ހޯދައިގަތުމަށް ޓަކައެވެ.",""],["(21) نُوحُ  ވިދާޅުވިއެވެ. އޭ އަޅުގެ ވެރި إِلٰهއެވެ! ހަމަކަށަވަރުން، މި އަޅާގެ ޤައުމުގެ މީހުން ވަނީ މި އަޅާއަށް އުރެދި ނުކިޔަމަންތެރިވެ މި އަޅާގެ ދަޢުވަތު ދޮގުކޮށްފައެވެ. އެބައިމީހުންގެ ތެރެއިން ދެރަމީހުންނާއި ފަޤީރުން ތަބާވީ، މުދަލާއި ދަރީން ގިނަވުމުގެ ސަބަބުން ގެއްލުމާއި ހަލާކުފިޔަވައި އެހެން އެއްވެސްކަމެއް އެބަޔަކަށް އިތުރުނުވާ ބަޔަކާއެވެ. އެއީ، އެބައިމީހުންގެ ވެރީންނާއި މުއްސަދީންނެވެ. އެހެންކަމުން، نُوحُ ގެ ދަޢުވަތު ދޮގުކުރި މީހުންނަށް ދުނިޔޭގައި އިތުރުވެގެން ދިޔައީ ހަމައެކަނި މަގުފުރެދުމެވެ. އަދި އާޚިރަތުގައި ވޭންދެނިވި ޢުޤޫބާތް ލިބުން ފިޔަވައި އެހެން އެއްވެސްކަމެއް އެބައިމީހުންނަކަށް އިތުރެއް ނުވާނެތެވެ.",""],["(22) އަދި نُوحُ ގެ ޤައުމުގެ ވެރީންނާއި މުއްސަނދީން އެ ރަސޫލާއާ ދެކޮޅަށް ނުހަނު ނުބައި މަކަރުވެރި ރޭވުމެއް ރޭވިއެވެ. އެ ރޭވުމަކީ، އެބައިމީހުންގެ ތެރޭގައި ތިބި ދެރަމީހުންނާއި ފަޤީރުން ލައްވައި، نُوحُ  ޤަތުލުކުރުވުމަށް ޓަކައި ރޭވި ނުބައި ރޭވުމެވެ.",""],["(23) އަދި، نُوحُ ގެ ޤައުމުގެ ބޮޑުންނާއި މުއްސަނދީން އެ ރަސޫލާއަށް އުރެދި، އެ ރަސޫލާގެ ދަޢުވަތު ދޮގުކުރުމަށް ފަހު، އެ ޤައުމުގައި ތިބި ދެރަ ނިކަމެތި ފަޤީރުން މަގުފުރެއްދުމުގެ ގޮތުން އެބައިމީހުންނަށް ބުންޏެވެ. ހަމަކަށަވަރުން، ތިޔަބައިމީހުންގެ إِلٰهُންތައް ތިޔަބައިމީހުން ދޫކޮށްނުލާށެވެ! ބުދުތަކާއި ސޫރަތަކަށް އަޅުކަންކުރުން ތިޔަބައިމީހުން ދޫކޮށްނުލާށެވެ! އަދި ވަކީން ޚާއްޞަކޮށް ވައްދާއި ސުވާއާއި ޔަޣޫޘާއި ޔަޢޫޤާއި ނަސްރާއި މި އެންމެހައި ބުދުތަކަށް އަޅުކަންކުރުން ވެސް ދޫކޮށްނުލާށެވެ! ދަންނާށެވެ! ވައްދާއި ސުވާއާއި ޔަޣޫޘާއި ޔަޢޫޤާއި ނަސްރަކީ، آدَمُ އާއި، نُوحُ އާ ދެމެދު އުޅުއްވި ބައެއް ޞާލިޙުންގެ ނަމެވެ. نُوحُ އަށް ވުރެން ކުރީން އުޅުނު ބަޔަކު، އެބައިމީހުން އަޅުކަންކުރި ތަންތާނގައި އެ ޞާލިޙުންގެ ސޫރަތައް ބެހެއްޓިއެވެ. އެއަށްފަހު، ދެން އައި ޖީލުތަކުގެ މީހުންގެ ގާތުގައި އިބިލީސް ބުންޏެވެ. “ތިޔަބައިމީހުންގެ ކުރީގައި އުޅުނު މީހުން އަޅުކަންކޮށް އުޅުނީ އެ ސޫރަތަކަށެވެ. ވީމާ، ތިޔަބައިމީހުން ވެސް އެ ސޫރަތަކަށް އަޅުކަންކުރާށެވެ!] ދެން، އިބިލީހުގެ އެ ބަސް ޤަބޫލުކޮށް، އެބައިމީހުން އެ ސޫރަތަކަށް އަޅުކަންކުރާން ފެށީއެވެ. ރިވާވެގެންވާ ގޮތުގައި، ބުދަށް އަޅުކަންކުރުމަށް ދުނިޔޭގައި އެންމެ ފުރަތަމަ ފެށުނު ގޮތަކީ މިއީއެވެ. ދެން އެއަށްފަހު، އެ ފަދަ ބުދުތަކާއި ސޫރަތައް ޢަރަބީންގެ ތެރެއަށް ވެސް ވާސިލުވެ، ޢަރަބީން ވެސް ބުދަށް އަޅުކަންކުރާން ފެށީއެވެ.[38]","[38]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر"],["(24) نُوحُ ގެ ޤައުމުގެ މީހުންގެ ކަންތައްތައް އެ ހިސާބަށް ދިއުމުން، الله ގެ ޙަޟްރަތުގައި އެ ރަސޫލާ ދެންނެވިއެވެ. ހަމަކަށަވަރުން، އަޅުގެ ޤައުމުގެ ދެރަމީހުންނާއި ނިކަމެތީން މަގުފުރެއްދުމަށް، ޤައުމުގެ ބޮޑުންނާއި ސަރުދާރުން މަސައްކަތް ކުރުމުގެ ސަބަބުން، ގިނަބަޔަކު ވަނީ އެބައިމީހުންގެ ބަހަށް ހެއްލި ބުދުތަކަށް އަޅުކަންކޮށް މަގުފުރެދިފައެވެ. އަދި އެ އަނިޔާވެރީން ރޭވި ނުބައި ރޭވުމުން ގެއްލުމާއި ހަލާކުނޫން އެހެންކަމެއް އެބައިމީހުންނަކަށް އިތުރެއްނުވެއެވެ. ވުމާއެކު، މަގުފުރެދުންނޫން އެހެންކަމެއް އެ އަނިޔާވެރީންނަށް، އިބަ إِلٰهُ އިތުރުނުކުރައްވާނދޭވެ!",""],["(25) އެ އަނިޔާވެރީން ކުޅަ ފާފަތަކުގެ ސަބަބުން، ޠޫފާނުގައި ޣަރަޤުވެ، އެބައިމީހުން ހަލާކުވެ ނެތި ދިޔައީއެވެ. ދެން، ހަމަ އެއާ ވިދިގެން، ކަށްވަޅުގެ ޢަޛާބަށް އެބައިމީހުން ހުށަހެޅޭނެތެވެ. އަދި އާޚިރަތް ދުވަހުން އަނދައަނދާ ހުރި ނަރަކައިގެ އަލިފާނަށް ވެސް އެބައިމީހުން ލެއްވޭނެތެވެ. ފަހެ، اللهُ  ފިޔަވައި އެބައިމީހުންނަށް އެހީތެރިވެ ނަޞްރުދޭނޭ އެއްވެސް ބަޔަކު އެބައިމީހުންނަކަށް ނުފެނުނެވެ. އަދި ނުވެސް ފެންނާނެތެވެ.",""],["(25) އަދި نُوحُ ގެ ޤައުމުގެ މީހުންގެ ތެރެއިން އެ ވަގުތު އީމާންވެގެން ތިބި މީހުން ފިޔަވައި އިތުރު މީހަކު އީމާންނުވާނޭކަން، އެ ރަސޫލާއަށް، اللهُ  އެންގެވުމުން، އެބައިމީހުންނާ މެދު މާޔޫސްވެވަޑައިގަތް ހިނދު، އެބައިމީހުން ހަލާކުކުރެއްވުމަށް އެދިވަޑައިގެން، އެ ރަސޫލާ ދުޢާފުޅުކުރައްވައި ވިދާޅުވިއެވެ. “އޭ އަޅުގެ ވެރި إِلٰهއެވެ! ކާފިރުންގެ ތެރެއިން ހަމަ އެކަކު ވެސް މި ބިންމަތީގައި އާބާދުވެ އުޅުމަށް ދޫނުކުރައްވާނދޭވެ!]",""],["(26) ހަމަކަށަވަރުން “އެ އަނިޔާވެރީން ހަލާކުނުކުރައްވައި، ބިންމަތީގައި އާބާދުވެ އުޅުމަށް، އިބަ إِلٰهُ އެބައިމީހުން ދޫކުރައްވައިފި ނަމަ، އިބަ إِلٰهُގެ އަޅުތަކުން މަގުފުރައްދައި، އެބައިމީހުން ޙައްޤުގެ މަގުން އެއްކިބާ ކުރުވާނޭ ކަން ކަށަވަރެވެ. އަދި، އިބަ إِلٰهއަށް ކިޔަމަންނުވާ ކާފިރުކަން ބޮޑު، އިބަ إِلٰهُގެ ނިޢުމަތްތަކަށް އިންކާރުކޮށް ދެކޮޅުހަދާ ނުބައިނުލަފާ ފާޖިރަކު މެނުވީ އެބައިމީހުން ނުވިހާނެތެވެ.] މި ފަދައިން ވިދާޅުވެ ދުޢާފުޅު ކުރެއްވުމުން، الله ، އެ ރަސޫލާގެ ދުޢާފުޅު އިޖާބަކުރައްވައި، ޠޫފާނުފޮނުއްވައި، އެ ރަސޫލާއަށް އުރެދުނު އެންމެން ޣަރަޤުކުރައްވައި ހަލާކުކުރެއްވިއެވެ. ދަންނާށެވެ! މީސްތަކުންގެ ތެރެއިން އެ ޠޫފާނުގައި ހަލާކުނުވެ ސަލާމަތްވީ، نُوحُ  އާއި، އެ ރަސޫލާއަށް އީމާންވެގެން ތިބި މަދު މީސްކޮޅު އެކަންޏެވެ.",""],["(27) އެ ރަސޫލާގެ ދުޢާފުޅުގައި، އަދިވެސް ވިދާޅުވިއެވެ. “އޭ އަޅުގެ ވެރި إِلٰهއެވެ! މި އަޅާއާއި، މި އަޅާގެ މައިންބަފައިންނާއި، އީމާންވެގެން ހުރެ މި އަޅާގެ ގެއަށް ވަދެއްޖެ ކޮންމެ މީހަކާއި، މުއުމިނު ފިރިހެނުންނާއި މުއުމިނު އަންހެނުންނަށް ފާފަ ފުއްސަވާނދޭވެ! އަދި ކާފިރުންގެ ތެރެއިން ހަމަ އެކަކު ވެސް މި ބިންމަތީގައި އާބާދުވެ އުޅުމަށް ދޫނުކުރައްވާނދޭވެ! އަދި، އިބަ إِلٰهއަށް ޝިރުކުކޮށް، އަމިއްލަ ނަފުސަށް އަނިޔާވެރިވާ މީހުންނަށް ހަލާކާއި ގެއްލުމާއި ބަރުބާދުވުން ނޫން އެހެންކަމެއް، އިތުރު ނުކުރައްވާނދޭވެ!]",""],["سُورَةُ الْجِنِّއަކީ މައްކީ ސޫރަތެކެވެ. އަދި سُورَةُ “ قُلْ أُوحِيَ إٍلَيَّ ] މި ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (28) އަށާވީސް އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރްއާނުގެ (70) ހަތްދިހަ ދެވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْأَعْرَافއަށް ފަހުގައެވެ. މި ސޫރަތް ފައްޓަވައިފައި ވަނީ، އަމުރުގެ ފިޢުލެއްކަމުގައިވާ “قُلْ] މި ލަފްޒުންނެވެ. އަދި سُورَةُ الْجِنِّގެ ނަމުން މި ސޫރަތަށް ނަން ދެވުނީ، ޖިންނީންގެ އެކިއެކި ޖަމާޢަތްތަކާއި، އެބައިމީހުންގެ ސިފަތަކާއި ޙާލު، މި ސޫރަތުގައި ބަޔާންކުރައްވައިފައި ވާތީއެވެ. މި ސޫރަތަކީ، ކީރިތި ޤުރުއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[39] ދަންނާށެވެ! މި ސޫރަތުގެ ކުރީކޮޅުގައި، الله  ބަޔާންކުރައްވައިފައި ވަނީ، مُحَمَّدٌ ގެ އަޞްޙާބުންނައިގެން އެ ރަސޫލާ ރޭގަނޑުގެ ވަގުތެއްގައި ނަމާދުފުޅުކުރައްވަނިކޮށް، ޖިންނީންގެ ބަޔަކު އެ ތަނަށް ގޮސް، އެ ރަސޫލާ ކިޔަވައިވިދާޅުވި އާޔަތްތަކުގެ އަޑު ކަނުލައި އެހުމަށްފަހު، އެބައިމީހުން އިސްލާމް ދީން ޤަބޫލުކުރި ވާހަކައެވެ. ދެން އެއަށްފަހު، އެބައިމީހުންގެ ޤައުމުގެ މީހުންގެ ގާތަށް އެނބުރި ގޮސް، އިސްލާމް ދީނަށް ގޮވައި ނަސޭހަތްތެރިވި ވާހަކައެވެ. އެ ވާހަކަ ބަޔާންކުރެއްވީ، مُحَمَّدٌ  ރަސޫލުކަމައިގެން ފޮނުއްވުމުން ޤުރައިޝު ވަންހައިގެ ގިނަ މީހުންނާއި ގިނަ ޢަރަބީން، އެ ރަސޫލާގެ ރަސޫލުކަން ދޮގުކޮށް، އިސްލާމް ދީނަށް ފުރަގަސްދިނުމުން އެކަމާ ދެރަފުޅުވެ ހިތާމަކުރެއްވުމުން، އެ ނަބިއްޔާއަށް ތަސައްލީ ދެއްވައި ހިތްޕުޅު ހަމަޖައްސަވައި ދެއްވުމަށް ޓަކައެވެ. ވީމާ، މި ސޫރަތުގައި، مُحَمَّدٌ އަށް އަންގަވައިފައި ވަނީ، އެ ރަސޫލާގެ ދަޢުވަތު ޤަބޫލުނުކުރާ ބަޔަކު ޤަބޫލުނުކުރި ކަމުގައި ވިއަސް، އެ ނަބިއްޔާގެ ރަސޫލުކަން ޤަބޫލުކުރާ ބަޔަކު ތިބިކަމުގައެވެ. އެހެންކަމުން، ކެތްތެރިވެވަޑައިގަތުމާ އެކު ދީނަށް ގޮވައިލެއްވުން މަތީ ސާބިތުވެ ހުންނެވުމަށެވެ. އަދި އޭގެ އިތުރަށް، ޖިންނީން އުޑުގެ ކައިރިއަށް ގޮސް އެހުމުން ވައްކަންކޮށް، މަލާއިކަތުން ދައްކަވާ ވާހަކަފުޅުތައް ކަހީނުންނަށް ގެނެސްދީ އުޅޭ ޖިންނީންނާ ބެހޭ އަޖައިބުވަނިވި ބައެއް ޚަބަރުތަކުގެ ވާހަކަ މި ސޫރަތުގައި ވެއެވެ. ނަމަވެސް، مُحَمَّدٌ  ރަސޫލުކަމައިގެން ފޮނުއްވުމުން ޖިންނީން އުޑުގެ ކައިރިއަށް ގޮސް އެހުމުން ވައްކަންކުރުން މަނާކުރެއްވުމަށް ޓަކައި، މަލާއިކަތުން އުޑުގެ އެތަންމިތާނގައި ފާރައަށް ތިއްބަވާން ފެއްޓެވި ވާހަކައާއި، އެހުމުން ވައްކަންކުރުމަށް ޓަކައި ޖިންނިއަކު އުޑާ ކައިރިވެއްޖެ ނަމަ ގިނިހިލަ އުކެވި އެ ޖިންނިއަކު އަންދައިލެއްވޭ ވާހަކަ ވެސް މި ސޫރަތުގައި ވެއެވެ. ދެން އެއަށްފަހު މި ސޫރަތުގައި ވަނީ، އާޚިރަތް ދުވަހުން މުއުމިނު ޖިންނީންނަށް ދެއްވޭނޭ ގިނަގުނަ ސަވާބުގެ ވާހަކައާއި، ކާފިރު ޖިންނީންނަށް ދެއްވޭނޭ ގަދަފަދަ ޢަޛާބުގެ ވާހަކައެވެ. އަދި މި ސޫރަތުގެ ފަހުކޮޅުގައީ، الله ގެ ރަސޫލާ مُحَمَّدٌ އަށް އެ إِلٰهُ އަންގަވައިފައި ވަނީ، ހުރިހައި އަޅުކަމެއް، އެ إِلٰهއަށް ޚާލިޞްކުރައްވައި އިޚުލާޞްތެރިކަމާ އެކު، އެ إِلٰهއަށް އަޅުކަން ކުރެއްވުމަށެވެ. އަދި މީސްތަކުންނަށް އެއްވެސް ފައިދާއެއް ލިބިދެއްވުމުގެ ބާރެއް އަދި ތެދުމަގު ދެއްކެވުމުގެ ބާރެއް ވިއަސް، އެ ރަސޫލާއަށް ލިބިވަޑައިގެންފައި ނުވާކަން މީސްތަކުންނަށް އެންގެވުމަށެވެ. އަދި، الله އަށް، އެ ރަސޫލާ އުރެދިވަޑައިގެންފި ނަމަ، އެ إِلٰهُގެ ޢަޛާބުން އެ ރަސޫލާ ސަލާމަތްކޮށް މިންޖުކޮށް ދެވޭނޭ ހަމަ އެއްވެސް އެހެން ފަރާތެއް، އެ إِلٰهُ މެނުވީ ނުވާކަން ވެސް މީސްތަކުންނަށް އެންގެވުމަށެވެ. އެންމެފަހުން މި ސޫރަތް ނިންމަވައިލައްވައިފައި ވަނީ، ޚަލްޤުތަކުންގެ ހުރިހައި ކަމެއް، الله  ދެކެދެނެވޮޑިގެންވާ ކަމާއި، ރަސޫލު ކަމަކީ، އެ إِلٰهُ ޚިޔާރުކުރައްވާ ބަޔަކަށް، އެ إِلٰهُ ދެއްވާ ކަމެއްކަން ބަޔާންކުރެއްވުމުންނެވެ. އަދި ޣައިބުގެ ޢިލްމަކީ، އެ إِلٰهُގެ ޛާތުފުޅަށް ޚާއްޞަވެގެންވާ ކަމެއްކަމާއި، ރަސޫލުންގެ ތެރެއިން، އެ إِلٰهُ އިރާދަކުރެއްވި ރަސޫލަކަށް އިރާދަކުރެއްވި މިންވަރަކަށް ޣައިބުގެ ޢިލްމު ދެއްވާކަން ބަޔާން ކުރެއްވުމުންނެވެ.[40]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާގެ އުންމަތުގެ މީހުންނަށް، އިބަ ރަސޫލާ ވިދާޅުވާށެވެ! ހަމަކަށަވަރުން، ތިމަން ރަސޫލާ ޤުރްއާން ކިޔަވައިވިދާޅުވާ އަޑު ޖިންނީންގެ ބަޔަކު ކަނުލައި އަހައިފި ވާހަކަ، ތިމަން ރަސޫލާއަށް ބާވައިލެއްވިއްޖެއެވެ. ފަހެ، رَسُولُ اللهِ  ޤުރްއާން ކިޔަވައިވިދާޅުވާ އަޑު އިވުނު ޖިންނީން، އެ ބައިމީހުންގެ ޤައުމަށް އެނބުރި ދިއުމަށްފަހު، ޤުރްއާނުގެ އަޑު އިވިފައި ނުވާ ޖިންނީންގެ ގާތުގައި ބުންޏެވެ. “ހަމަކަށަވަރުން، މާތްކަމާއި ބަރަކާތްތެރިކަން ބޮޑު ޤުރްއާނެއްގެ އަޑު ތިމަންމެން އަހައިފީމުއެވެ. އަދި އެ ޤުރްއާނަކީ، އޭގެ އަޑުއިވުނު ބަޔަކު އަޖައިބުވާ ފަދަ ފަޞާޙަތްތެރިކަމާއި ބަލާޣަތްތެރިކަން ހުރި އަދި ނުހަނު ގިނަގުނަ އިރްޝާދާއި ނަސޭހަތުން ފުރިގެންވާ ޤުރްއާނެކެވެ.] ދަންނާށެވެ! އެންމެހައި ރަސޫލުން ވެސް، اللهُ  ފޮނުއްވީ އާދަމުގެ ދަރީންގެ ތެރެއިންނެވެ. އަދި ކިއެއްތަ! ޖިންނީންގެ ތެރެއިން އެއްވެސް ރަސޫލަކު ނުފޮނުއްވައެވެ.[41]","[39]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرِ الْوَاضِحُ لِلدَّكْتُور مُحَمَّدِ الْحِجَازِي\r[40]- شَرْحُ الْعَقِيدَةِ الطَّحَاوِيَّة لِلْإمَامِ أَبِي الْعِزِّ الْحَنَفِي\r[41]- تَيْسِيرُ الْعَزِيزِ الْحَمِيدِ فِي شَرْحِ كِتَابِ التَّوْحِيدِ لِلشَّيْخِ سُلَيمَانِ بْنِ عَبْدِ اللهِ بْنِ مُحَمَدِ بْنِ عَبْدِ الْوَهَّاب"],["(2) އަދި އީމާންވި ޖިންނީން ބުންޏެވެ. އެ ޤުރްއާން މަގުދައްކަނީ، ޙައްޤު ތެދު މަގަށެވެ. އެހެންކަމުން، އަހުރެމެން އެ ޤުރްއާނަށް އީމާންވެއްޖައީމެވެ. އަދި އަހުރެމެން ކުރާ އެއްވެސް އަޅުކަމެއްގައި، އަހުރެމެންގެ ވެރި إِلٰهއާ އެހެން އެއްވެސް ފަރާތެއް އަދި އެއްޗެއް ވިއަސް ބައިވެރިކޮށް ޝަރީކުނުކުރާހުށީމެވެ.",""],["(3) އަދިވެސް އެ ޖިންނީން ބުންޏެވެ. ހަމަކަށަވަރުން، ގަދަކީރިތިވަންތަކަމާއި، ކަށަކުޅަދުންވަންތަކަމާއި، މާތްކަމުގައި، އަހުރެމެންގެ ވެރި إِلٰهُ މަތިވެރިވެވޮޑިގެން ވެއެވެ. އެހެންކަމުން، އަނބިކަނބަލަކަށް ދަރިކަލަކަށް އަދި ދަރިކަނބަލަކަށް ވިއަސް، އެ إِلٰهُ ބޭނުންފުޅުވެވޮޑިގެނެއް ނުވެއެވެ.",""],["(4) އަދި ހަމަކަށަވަރުން، الله އަށް އަނބިއަނބިކަނބަލުންނާއި، ދަރިދަރިކަލުންނާއި، ދަރިދަރިކަނބަލުން ވާކަމުގައި ބުނެ، ޙައްޤުން އެއްކިބާވެ، ބުހުތާން ދޮގުހަދާ ބަޔަކު ކަމުގައި މުޝްރިކުން ވިއެވެ. އެއީ، އެއްވެސް ޙާލެއްގައި، އެ إِلٰهއަށް ނިސްބަތްކުރުން ހުއްދަވާނޭ ވާހަކަތަކެއް ނޫނެވެ. ނަމަވެސް، ޖިންނީންގެ ތެރެއިން ތަންދޮރު ނުދަންނަ ޖާހިލުން، އެ ވާހަކަތައް ޤަބޫލުކުރިއެވެ. އެހެންކަމުން، އެ ފަދަ ވާހަކަތަކާއި ކަންކަމަށް އިންކާރުކުރުމުގެ ގޮތުން، مُحَمَّدٌ  ގެންނެވި ރިސާލަތު ޤަބޫލުކޮށް، އެ ރިސާލަތަށް އީމާންވި ޖިންނީން ބުނެއުޅުނެވެ. އަހުރެމެންގެ ތެރޭގައި އުޅޭ ތަންދޮރު ނުދަންނަ ޖާހިލުން، ބޮޑާވެގަނެ ހައްދުފަހަނައަޅައި ގޮސް، الله އާ މެދު ދޮގުހަދައި، ކުފުރުވެރިކަމުގެ ބަސްތައް ބުނެ އުޅޭކަމުގައި ވިއެވެ.",""],["(5) އީމާންވި ޖިންނީންތައް އަދި ވެސް ބުންޏެވެ. ހަމަކަށަވަރުން، އަހުރެމެން ހީކުރީ އެއްވެސް އިންސިއަކު އަދި ޖިންނިއަކު ވިއަސް، الله އާ މެދު އެއްވެސް ދޮގެއް ދުވަހަކު ވެސް ނުހަދާނޭކަމަށެވެ. އެހެންކަމުން، مُحَمَّدٌ  އެ ކިޔަވައިވިދާޅުވި އާޔަތްތަކުގެ އަޑު އިވުމުގެ ކުރީން، އަހުރެމެން ވެސް ވީ، އަހުރެމެންގެ ވެރީންނާއި ބޮޑުންނާ ތަބާވެ، އެބައިމީހުން އުޅުނު ބާޠިލުގޮތްތަކަށް އުޅެމުންދިޔަ ބަޔަކު ކަމުގައެވެ. ނަމަވެސް، އެ އާޔަތްތައް އިވުމުން، ޙައްޤަކީ ކޮބައިކަން އަހުރެމެންނަށް އެނގި، އެ މަގަށް އަހުރެމެން ރުޖޫޢަވެއްޖައީމުއެވެ. ވީމާ، މީގެ ފަހުން ޙައްޤުގެ މަގުން އެއްކިބާވެފައިވާ އެއްވެސް ބައެއްގެ ބަސް ޤަބޫލުކޮށް އެ ބަޔަކާ އަހުރެމެން ތަބާނުވާހުށީމެވެ.",""],["(6) އަދި ހަމަކަށަވަރުން، ބައެއް ފިރިހެން ޖިންނީންގެ ފަރާތުން ރައްކައުތެރިކަމާއި ސަލާމަތްކަން ހޯދުމަށް އެދޭ ބައެއް ފިރިހެނުން އިންސާނުންގެ ތެރޭގައިވިއެވެ. ފަހެ، ޖިންނީންގެ ކިބައިން ސަލާމަތްކަމާއި ރައްކައުތެރިކަމަށް އެދި އުޅުނު އިންސާނުންނަށް އެ ޖިންނީންގެ ފަރާތުން އިތުރުވީ ނުހަނު ބޮޑު ބިރުވެރިކަމެކެވެ. އަދި އެ ކަމުގެ ސަބަބުން، އެ ޖިންނީންގެ ކިބައިގައި އިތުރުވެގެންދިޔައީ ބޮޑާކަމާއި، ޖައްބާރުކަމާއި، ނުލަފާކަމެވެ. ދަންނާށެވެ! ޖާހިލިއްޔަ ޒަމާނުގައި ޢަރަބީންގެ މީހަކު ވާދީއަކަށް ފައިބައި މަންޒިލުކުރާ ނަމަ، އެ ވާދީއެއްގައި އުޅޭ ޖިންނީންގެ ސަރުދާރުގެ ކިބައިން ރައްކާތެރިކަމަށް އެދޭކަމުގައި ވިއެވެ. އަދި އެ ރެއެއްގެ ފަތިސްވާނދެން، އެ ސަރުދާރުގެ ޙިމާޔަތާއި ރައްކާތެރިކަމުގެ ދަށުގައި އެ މީހަކު ހުންނަކަމުގައި ވިއެވެ. ބޭނުމަކީ، އެ ވާދީއެއްގައި އުޅޭ ނުބައި ނުލަފާ ޖިންނީންގެ ނުބައިކަމުން ސަލާމަތްވެ ރައްކާތެރިކަން ހޯދުމެވެ.[42]","[42]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر"],["(7) އަދި މުއުމިނު ޖިންނީން ކާފިރު ޖިންނީންނަށް ބުންޏެވެ. ހަމަކަށަވަރުން، ތިޔަ ޖިންނީން ވެސް ހީކުރި ފަދައިން، އިންސާނުންގެ ތެރެއިން ވެސް ގިނަ ބަޔަކު ހީކުރީ، الله ގެ އަޅުތަކުންގެ މައްޗަށް ޙުއްޖަތް ޤާއިމުކުރެއްވުމަށް ޓަކައި، އެއްވެސް ޙާލެއްގައި އެބައިމީހުންގެ ގާތަށް އެއްވެސް މީހަކު، ރަސޫލުކަމައިގެން އެ إِلٰهُ ނުފޮނުއްވާނޭ ކަމަށެވެ. އަދި އެއްވެސް މީހަކު މަރުވުމަށް ފަހު ދެވަނަ ފަހަރަށް ދިރުއްވައި ޙިސާބުބައްލަވައި ޖަޒާ ދެއްވުމަށް ޓަކައި، الله  އެ މީހާ މަޙްޝަރުނުކުރައްވާނޭ ކަމަށެވެ. އެ ކަމުގެ ސަބަބުން، އިންސާނުންގެ ތެރެއިން ގިނަ ބަޔަކު ވެސް، ރަސޫލުންގެ ދަޢުވަތު ޤަބޫލު ނުކޮށް، ތިޔަބައިމީހުން ފަދައިން ބޮޑާވެގަނެ ޝިރުކުކުރީއެވެ.",""],["(8) އަދި ވެސް އެ މުއުމިނު ޖިންނީން ބުންޏެވެ. މަލާއިކަތުން ދައްކަވާ ވާހަކަފުޅުތަކުގެ އަޑުއަހައި، އުޑުގެ ޚަބަރު ހޯދުމަށް ޓަކައި، މީގެ ކުރީން އަހުރެމެން އުޑުގެ ކައިރިއަށް ދިޔަފަދައިން، މިހާރު އަހުރެމެން ހިނގައްޖެ ނަމަ، އަހުރެމެންނަށް ފެންނަކަން ކަށަވަރީ، ގިނަ އަދަދެއްގެ ގަދަފަދަ މަލާއިކަތުން، އެ އުޑު ބެލެހެއްޓެވުމަށް ޓަކައި، އެ ތަން ފުރައިލައްވައިގެން ތިއްބަވާތަނެވެ. އަދި އުޑާ ކައިރިވާ ކޮންމެ ޖިންނިއަކާ ދިމާއަށް ގިނިހިލަ އުކެވި އެ ޖިންނިއަކު އަންދައިލެވޭ ތަނެވެ. ދަންނާށެވެ! ގަދަފަދަ މަލާއިކަތުންނާއި ގިނިހިލައިގެ ޛަރީޢާއިން އުޑުގެ ޚަބަރުތައް ރައްކާތެރިކުރެއްވި، އެހުމުން ވައްކަންކުރުން ޖިންނީންނަށް މަނާކުރެއްވުނީ، مُحمَّدٌ އަށް ރަސޫލުކަން ދެއްވައި ފޮނުއްވުމުންނެވެ.[43]","[43]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي"],["(9) އަދި ވެސް އެ މުއުމިނު ޖިންނީން ބުންޏެވެ. ހަމަކަށަވަރުން، މީގެ ކުރީން މަލާއިކަތުން ދައްކަވާ ވާހަކަފުޅުތަކުގެ އަޑު އަހައި، އުޑުގެ ޚަބަރު ހޯދުމަށް، އުޑުގެ އެކިއެކި ތަންތާނގައި އަހުރެމެން އިށީނދެ އުޅުނީމުއެވެ. ނަމަވެސް، އެތާނގެ ޚަބަރުތައް އަޑުއެހުމަށް އުޅޭ ކޮންމެ ޖިންނިއަކަށްމެ މިހާރު މި ފެންނަނީ، ގިނިހިލައެއް އައިސް އެ ޖިންނިއަކަށް އަމާޒު ކުރެވި އެ ޖިންނިއަކު އަންދަވައިލެއްވޭތަނެވެ. އެއީ، އުޑުގެ ޚަބަރުތައް އަހުރެމެންނަށް ލިބުނަ ނުދެއްވުމަށް ޓަކައެވެ.",""],["(10) އަދި މިފަދައިން ވެސް އެ މުއުމިނު ޖިންނީން ބުންޏެވެ. އުޑުގެ ކަންތައްތައް ރައްކައުތެރިކޮށް ބެލެހެއްޓެވުން މަލާއިކަތުންނާ ޙަވާލުކުރެއްވި، އަހުރެމެންނާ ދިމާއަށް ގިނިހިލަތައް އުކެން ފެށުނީ، ބިމުގެ އަހުލުވެރީންނާ މެދު ކޮންމެ ވެސް ނުބައި ގޮތެއް އިރާދަކުރެއްވިގެން ނޫން ކަމެއް ވެސް އަހުރެމެންނަކަށް ނޭނގެއެވެ. ނުވަތަ އެބައިމީހުންގެ ވެރި إِلٰهُ އެބައިމީހުންނާ މެދު ހެޔޮ ގޮތެއް މިންވަރުކުރައްވައި އެބައިމީހުންނަށް ތެދުމަގު ދެއްކެވުމަށް އިރާދަކުރެއްވުމުން ނޫން ކަމެއް ވެސް އަހުރެމެންނަކަށް ނޭނގެއެވެ. ދަންނާށެވެ! މި އާޔަތުގެ ތަފުސީރުގައި އިބްނު ޒައިދު ވިދާޅުވިއެވެ. އުޑުގެ ކައިރިއަށް ދިއުން ޖިންނީންނަށް މަނާކުރެއްވުމުން އިބިލީސް ބުންޏެވެ. “އުޑުގެ ކައިރިއަށް ދިއުން ޖިންނީންނަށް މަނާކުރެއްވީ، الله  ބިމުގެ އަހުލުވެރީންނަށް ޢަޛާބެއް ފޮނުއްވުމަށް އިރާދަކުރެއްވުމުން ކަމެއް ނުވަތަ އެބައިމީހުންގެ ގާތަށް ރަސޫލަކު ފޮނުއްވުމަށް އިރާދަކުރެއްވުމުން ނޫން ކަމެއް ވެސް އަހުރެމެންނަކަށް ނޭނގެއެވެ.][44]","[44]- زُ بْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(11) އަދި، الله ގެ އެއްކައުވަންތަކަން ޤަބޫލުކޮށް، ކީރިތި ޤުރްއާނަށާއި مُحَمَّدٌ އަށް އީމާންވި ޖިންނީން އެ ނޫން ޖިންނީންނަށް، އިސްލާމް ދީނުގެ ދަޢުވަތުދީ އީމާންވުމަށް ނަސޭހަތްތެރި ވަމުން ދިއުމުގެ ތެރޭގައި ބުންޏެވެ. ހަމަކަށަވަރުން، އަހުރެމެންގެ ތެރޭގައި ހެޔޮލަފާ ޞާލިޙު ރަނގަޅު މުއުމިނުން ވެސް ވެއެވެ. އަދި ކާފިރުންނާއި ފާސިޤުން ވެސް ވެއެވެ. އެހެންކަމުން، އަހުރެމެން މި ވަނީ ތަފާތު އެތައް ޖަމާޢަތްތަކަކަށް ބައިބައިވެފައެވެ.",""],["(12) އަދި ވެސް އެ މުއުމިނު ޖިންނީން ބުންޏެވެ. ބިންމަތީގައި ހަމަހިލާ ވެސް، الله އަށް ނުކުޅެދުމެއް ޖައްސައި، އެ إِلٰهُ ދެރަކޮށްނުލެވޭނޭ ކަން އަހުރެމެންނަށް ހަމަކަށަވަރެވެ. އަދި އަހުރެމެންނާ މެދު ނުބައިގޮތެއް، އެ إِلٰهُ އިރާދަކުރައްވައިފި ނަމަ، އެ إِلَهއަށް ނުކުޅެދުމެއް ޖައްސައި ދެރަކޮށް، އެ إِلٰهއަށް ފިލައިގެން ނުދެވޭނޭކަންވެސް އަހުރެމެންނަށް ހަމަކަށަވަރެވެ. އެހެނީ ހަމަކަށަވަރުން، އަހުރެމެން ވަނީ، އެ إِلٰهُގެ ވެރިކަމާއި ބާރުފުޅުގެ ދަށުގައެވެ. ވުމާއެކު، އެ إِلٰهُގެ ޢަޛާބަށް ފިލައިގެން ނޫޅެވޭނޭ ކަމުގައި ވެސް އަހުރެމެން ޔަޤީން ކުރަމުއެވެ.",""],["(13) އަދި ވެސް އެ މުއުމިނު ޖިންނީން ބުންޏެވެ. ހަމަކަށަވަރުން، ތެދުމަގު ލިބެނިވި ޤުރްއާނުގެ އަޑު އަހުރެމެންނަށް އިވުނު ހިނދު، އަހުރެމެން އެ ޤުރްއާނަށް އީމާންވެއްޖައީމުއެވެ. ފަހެ، އެ މީހެއްގެ ވެރި إِلَهއަށް އީމާންވެއްޖެ މީހާ ދަންނާށެވެ! ފަހެ، އެ މީހަކު ކުރި ހެޔޮ ކަމެއްގެ އަޖުރާއި ދަރުމައާއި ޘަވާބުން އެއްވެސް މިންވަރެއް އުނިވެދާނޭ ކަމުގެ ކުޑަވެސް ބިރެއް އެ މީހަކަށް ނުވެއެވެ. އަދި ކުޑަވެސް އަނިޔާއެއް ލިބިދާނޭކަމުގެ ބިރެއް ވިއަސް އެ މީހަކަށް ނުމެވޭމެއެވެ.",""],["(14) އަދި ވެސް އެ މުއުމިނު ޖިންނީން ބުންޏެވެ. الله އަށް ކިޔަމަންތެރި މުސްލިމުން ވެސް އަހުރެމެންގެ ތެރޭގައި ވެއެވެ. އަދި ޙައްޤުގެ މަގުން އެއްކިބާވެގެންވާ އަނިޔާވެރީން ވެސް އަހުރެމެންގެ ތެރޭގައި ވެއެވެ. ފަހެ، އިސްލާމް ދީން ޤަބޫލުކޮށް، الله އާއި، އެ إِلٰهُގެ ރަސޫލާއަށް ކިޔަމަންތެރިވި މީހުން ދަންނާށެވެ! ފަހެ، އެބައިމީހުންނަކީ، ޙައްޤުގެ މަގު ހޯދުމަށް ޓަކައި ގަދައަޅައި މަސައްކަތްކުރުމުން، އެ މަގަށް ތައުފީޤު ލިބުނުމީހުންނެވެ. އަދި އެބައިމީހުން ލިބިގަތުމަށް އެ ގަސްތުކުޅައީ ޢަޛާބުން މިންޖުވަނިވި މަގު ވެސް މެއެވެ.",""],["(15) އަދި ވެސް އެ މުއުމިނު ޖިންނީން ބުންޏެވެ. ޙައްޤުގެ މަގުން އެއްކިބާވި އަނިޔާވެރީން ދަންނާށެވެ! ފަހެ، އެބައިމީހުންވާނީ ނަރަކައިގެ ދަރުތަކެއް ކަމުގައެވެ. ފަހެ، އިންސާނުންގެ ތެރެއިން ކާފިރުވި މީހުން ނަރަކައިގައި އަނދާ ފަދައިން، ކާފިރުވި ޖިންނީން ވެސް ނަރަކައިގައި އަނދާނެތެވެ.",""],["(16) އަދި، ކީރިތި ރަސޫލާ ޙަދީޘުކުރެއްވިއެވެ. ޖިންނީންނާއި އިންސީން ވެސް، ޙައްޤު ގޮތުގައި ސީދާކަމާ އެކު އިސްލާމް ދީން މަތީ ސާބިތުވެ ދެމިތިބެއްޖެ ނަމަ، الله  އެބައިމީހުންނަށް ޓަކައި ގިނަގިނައިން ވާރޭ ވެއްސަވައި ދުނިޔޭގައި އެބައިމީހުންނަށް ރިޒުޤު ތަނަވަސްކޮށްދެއްވާނޭ ކަމީ ކަށަވަރުކަމެކެވެ. މިފަދައިން، ތިމަން ރަސޫލާއަށް ވަޙީއިއްވެވިފައި ވެއެވެ.",""],["(17) އިންސީންނާއި ޖިންނީންނަށް ދުނިޔޭގައި ރިޒުޤު ތަނަވަސްކޮށްދެއްވަނީ، އެބައިމީހުންގެ ތެރެއިން، الله އަށް ކިޔަމަންތެރިވެ، އެ إِلٰهُ ދެއްވި ނިޢުމަތްތަކަށް ޝުކްރުވެރިވަނީ ކޮން ބައެއް ކަމާ އަދި ޤުރްއާނަށް ފުރަގަސްދީ، އެ إِلٰهއަށް ކާފިރުވަނީ ކޮން ބައެއް ކަން ބައްލަވައި އިމްތިޙާނުކުރެއްވުމަށް ޓަކައެވެ. އަދި އެ މީހެއްގެ ވެރި إِلٰهُގެ ދީން ޤަބޫލުނުކޮށް، އެ إِلٰهُ ހަނދުމަނުކޮށް، މޫނު އަނބުރައިލައި، ޤުރްއާނުން ނަސޭހަތާއި އިރްޝާދު ލިބިނުގަނެ، އެ ފޮތުން ފައިދާ ހާސިލުނުކުރި މީހާ ދަންނާށެވެ! ފަހެ، ނުހަނު ގަދަފަދަ ވޭންދެނިވި ޢަޛާބުގެ ތެރެއަށް، އެ إِلٰهُ އެ މީހާ ވައްދަވާނެތެވެ.",""],["(18) އަދި، ކީރިތި ރަސޫލާ ޙަދީޘުކުރެއްވިއެވެ. ހަމަކަށަވަރުން، މިސްކިތްތައް ޚާއްޞަވެގެން ވަނީ، الله އަށް އަޅުކަންކުރުމަށެވެ. ވީމާ، الله އަށް ކުރާ އެއްވެސް އަޅުކަމެއްގައި އެހެން ފަރާތެއް ބައިވެރިކޮށް، އެ إِلٰهُ ނޫން އެހެން އެއްވެސް ފަރާތަކަށް ގޮވައި ދުޢާކޮށް ނުހަދާށެވެ! މިފަދައިން ވެސް، ތިމަން ރަސޫލާއަށް ވަޙީ އިއްވެވިފައި ވެއެވެ. ދަންނާށެވެ! الله  މެނުވީ އެހެން އެއްވެސް ފަރާތަކުން ފުއްދައިނުދެވޭނޭ ކަންކަމުގައި، އެ إِلٰهُ ފިޔަވައި އެހެނިހެން ފަރާތްތަކަށް ގޮވައި، އެ ފަރާތްތަކުން އެ ފަދަ ކަންކަމަށް ވާގިއެދި ނޫޅޭށެވެ! އަދި ދުޢާކުރުމަކީ އަޅުކަމެއްކަން ދަނެ، ކަންކަމަށް އެދި ދުޢާކޮށް ދަންނަވާން ވާނީ، ހަމައެކަނި الله އަށެވެ!",""],["(19) އަދި ހަމަކަށަވަރުން، الله ގެ އަޅާ އަދި އެ إِلٰهُ ފޮނުއްވި އެންމެ ފަހުގެ ރަސޫލާ ނަމާދުފުޅުކުރައްވައި، ދުޢާކުރައްވައި، ރޭއަޅުކަން ކުރެއްވުމަށް ޓަކައި ތެދުވެވަޑައިގެން ޤުރްއާން ކިޔަވައިވިދާޅުވާން ފެއްޓެވުމުން، އެ ރަސޫލާ ކިޔަވައިވިދާޅުވާ ތަކެތީގެ އަޑުއެހުމަށް ޖިންނީންގެ ބަޔަކު އެއްވިއެވެ. އަދި، ޤުރްއާނުގެ އަޑުއެހުމަށް އެ ޖިންނީން ޝައުޤުވެރިވިލެއް ބޮޑުކަމުން، އޭގެ އެއްބަޔަކު އަނެއްބަަޔަކާ ގައިގޯޅިވެ އެކަކުގެ މައްޗަށް އަނެކަކު ވެއްޓުމާ ކައިރިވިއެވެ. ދަންނާށެވެ! މި ހާދިސާ ހިނގީ ބަޠުނު ނަޚްލާ ކިޔުނު ތަނެއްގައި ކަމަށް ރިވާވެގެން ވެއެވެ.[45] އެއީ، ގާތްގަނޑަކަށް މައްކާއާ 80 ކިލޯމީޓަރު ދުރުގައިވާ ތަނެކެވެ. އެއީ، މިހާރު އައްސައިލުލްކަބީރު ކިޔާ ހިސާބުގައިވާ ތަނެކެވެ.","[45]- تَفْسِيرُ الْقُرْآنِ الْعَظِيمِ لِلْإمَامِ الْحَافِظِ ابْنِ كَثِير الدِّمِشْقِي وَزُبْدَةُ التَّفْسِيرُ لِلدَّكْتُورِ مُحَمَّدِ بْنِ سُلَيْمَان الْأشْقَر"],["(20) އޭ ރަސޫލާއެވެ! އިބަ ރަސޫލާ ވިދާޅުވާށެވެ! މި އަޅާ އަޅުކަންކުރާ ކަން ކަށަވަރީ، މި އަޅާގެ ވެރި إِلٰهއަށެވެ. އަދި މި އަޅާ ކުރާ އެއްވެސް އަޅުކަމެއްގައި، އެހެން އެއްވެސް ފަރާތެއް، އެ إِلٰهއާ ބައިވެރިކޮށް ޝަރީކެއް ނުކުރަމެވެ. އަދި ނުވެސް ކުރާނަމެވެ.",""],["(21) އޭ ރަސޫލާއެވެ! އިބަ ރަސޫލާ ވިދާޅުވާށެވެ! ހަމަކަށަވަރުން، ތިޔަބައިމީހުންނަށް ގެއްލުމެއް ދިނުމުގެ ބާރެއް އަދި ތެދުމަގު ދެއްކުމުގެ ބާރެއް ވިއަސް، ތިމަން ރަސޫލާއަކަށް މިލްކުވެގެނެއް ނުވެއެވެ. އަދި ދުނިޔަވީ ކަންކަމާއި ދީނުގެ ކަންކަމުގައި ވެސް ތިޔަބައިމީހުންގެ ކިބައިން އުނދަގުލެއް ދުރުކޮށްދިނުމެއް އަދި ތިޔަބައިމީހުންނަށް ފަސޭހަގޮތާއި ހެޔޮގޮތް ހޯދައިދިނުމެއް ވިއަސް، ތިމަން ރަސޫލާއަކަށް މިލްކުވެގެނެއް ނުމެވޭމެއެވެ. ދަންނާށެވެ! އެ ހުރިހައި ކަމެއް މެ މިލްކުވެގެންވަނީ، ހަމައެކަނި الله އަށެވެ.",""],["(22) އޭ ރަސޫލާއެވެ! އިބަ ރަސޫލާ ވިދާޅުވާށެވެ! އަދި، الله އަށް ތިމަން ރަސޫލާ އުރެދިއްޖެ ނަމަ، ހަމަކަށަވަރުން، އެ إِلٰهُގެ ޢަޛާބުން، ތިމަން ރަސޫލާ މިންޖުކޮށް ސަލާމަތްކޮށްދެވޭނޭ ހަމަ އެއްވެސް ފަރާތެއް ނުވެއެވެ. އަދި، އެ إِلٰهُގެ ޢަޛާބުން ސަލާމަތްވުމަށް ޓަކައި ފިލައިގެންދާނޭ އެއްވެސް ތަނެއް، އެ إِلٰهُގެ ޙަޟްރަތަށް ދިޔުން ފިޔަވައި، ތިމަން ރަސޫލާއަކަށް ނުވެއެވެ.",""],["(23) الله ގެ އަމުރުފުޅުތަކާއި ނަހީތައް މީސްތަކުންނަށް އިއްވައިދީ، ރަސޫލުކަމުގެ މަސްއޫލިއްޔަތު އަދާކުރުން ފިޔަވައި އެހެން އެއްވެސް ކަމެއް، ތިމަން ރަސޫލާއަކަށް ނުވެއެވެ. ވުމާއެކު، މީސްތަކުން ކުރުމަށް، އެ إِلٰهُ އަމުރުކުރެއްވި ކޮންމެ ކަމެއް، ތިމަން ރަސޫލާ ވެސް ކުރައްވަމެވެ. އަދި މީސްތަކުން ކުރުން، އެ إِلٰهُ މަނާކުރެއްވި އެއްވެސް ކަމެއް، ތިމަން ރަސޫލާ ނުކުރައްވަމެވެ. ފަހެ، ތިމަން ރަސޫލާ އެ ގޮތަށް ކަންތައްތައް ކުރައްވަނީ، الله ގެ ޢަޛާބުން ސަލާމަތްވުމަށް ޓަކައެވެ. އެހެނީ، އެ ގޮތަށް ކަންތައްތައް ނުކޮށްފި ނަމަ، ތިމަން ރަސޫލާ ވެސް ހިމެނޭނީ ހަލާކުވަނިވި މީހުންގެ ތެރެއިންނެވެ. އަދި، الله އާއި، އެ إِلٰهُގެ ރަސޫލާއަށް ނުކިޔަމަންތެރިވެ އުރެދޭ މީހާ ދަންނާށެވެ! ފަހެ ހަމަކަށަވަރުން، އެ މީހާއަށް ހުރީ ނަރަކައިގެ އަލިފާނެވެ. އެއީ، އަބަދުގެއަބަދަށް އެބައިމީހުން އެތާނގައި ދެމިތިބެނިވި ގޮތުގައެވެ.",""],["(24) ދަންނާށެވެ! ކާފިރުންނަށް ވަޢުދުކުރެއްވިގެންވާ ޢަޛާބު އައިސް ކުރިމަތިވެ ފެންނަ ހިނދު، ނަޞްރުދޭ ލަޝްކަރުގެ އަދަދު މަދުވެފައި ނަޞްރުދެވޭ ފަދަ ބާރެއް ނެތީ، އަދި ނިކަމެތިވެ ނުކުޅެދިފައި ވަނީ ކާފިރުންކަން ނުވަތަ މުއުމިނުންކަން ނިކަންހުރެ އެ ކާފިރުންނަށް އެނގޭނެތެވެ.",""],["(25) އޭ ރަސޫލާއެވެ! ކާފިރުންނަށް އިބަ ރަސޫލާ ވިދާޅުވާށެވެ! ތިޔަބައިމީހުންނަށް ވަޢުދުކުރެއްވިގެންވާ ޢަޛާބު ދެއްވާނޭ ވަގުތެއް އަދި އެ ދުވަސް އަންނާނީ އަވަހަށް ކަމެއް ނުވަތަ ލަހުން ކަމެއް، ތިމަން ރަސޫލާއަކަށް އެނގިވަޑައެއް ނުގަނެއެވެ. އެހެނީ، އެ ޢަޛާބުދެއްވާނޭ ވަގުތަކާއި މުއްދަތެއް ކަނޑައަޅުއްވާނީ، ތިމަން ރަސޫލާގެ ވެރި إِلٰهއެވެ. ދަންނާށެވެ! އެއްކައުވަންތަ الله  ފިޔަވައި އެހެން އެއްވެސް ފަރާތަކަށް ޤިޔާމަތްވާނޭ ވަގުތު އެއްގޮތަކަށް ވެސް ނޭނގޭނެތެވެ.",""],["(26) އެ إِلٰهއީ، ޣައިބުގައިވާ ކަންތައްތަކާއި ލޮލަށް ނުފެންނަ ހުރިހައި ކަމެއް ވެސް، މޮޅަށް ދެނެވޮޑިގެންވާ إِلٰهއެވެ. ފަހެ އެ إِلٰهُ، އެއްވެސް މީހަކަށް ޣައިބުގެ އެއްވެސް ކަމެއް ކަޝްފުކުރައްވައި ފާޅެއް ނުކުރައްވާނެތެވެ.",""],["(27) ނަމަވެސް، ރަސޫލުންގެ ތެރެއިން، الله  އިޚުތިޔާރުކުރައްވާ ރަސޫލަކަށް، އެ إِلٰهُ އިރާދަކުރެއްވި މިންވަރަކަށް، ޣައިބުގެ ބައެއް ކަންތައްތައް އަންގަވަތެވެ. އެއީ، އެ ރަސޫލެއްގެ ރަސޫލުކަން ސާބިތުކޮށްދެއްވުމަށް ޓަކައި، ވަޙީގެ ޛަރީޢާއިން އަންގަވާ އެންގެވުންތަކެވެ. އަދި އެ ފަދަ އެންގެވުންތައް ވާކަން ކަށަވަރީ، އެ ރަސޫލެއްގެ ރަސޫލުކަން ތެދުކަމުގެ މައްޗަށް ދަލީލުކުރަނިވި މުޢުޖިޒާތްތަކެއްގެ ގޮތުގައެވެ. ވުމާއެކު، އެހުމުން ވައްކަންކުރާ ޝައިޠާނުންގެ ނުބައިކަމާއި ފިތުނަވެރިކަމުން، އެ ރަސޫލުން ރައްކައުތެރިކުރައްވައި ސަލާމަތްކުރެއްވުމަށް ޓަކައި، އެ ރަސޫލުން ބަލަހައްޓަވާނޭ ޚާއްޞަ މަލާއިކަތުން، الله ވަނީ އެ ރަސޫލުންގެ ކުރިފުޅުމަތީގައްޔާއި ފަހަތްޕުޅުގައި ލައްވައިފައެވެ. އެހެންކަމުން، އަތްބަލައި، ފާލުބަލައި، ރަމަލުޖަހައި އުޅޭ މީހުންނާއި، ރާހިބަލައި އުޅޭ މީސްމީހުންނަށް ޣައިބުގެ އެއްވެސް ކަމެއް ނޭނގޭނެއެވެ. ވުމާއެކު، އެފަދަ މީސްމީހުންނާ މެދު ބެލެވޭނީ، ތިމާއަށް ނޭނގޭ ކަންތައްތައް އެނގޭ ކަމުގައި ބުނެ، الله އަށް ނިސްބަތްކޮށް ބުހުތާންދޮގުހަދާ ކާފިރުން ކަމުގައެވެ.",""],["(28) އެއީ، އެ ރަސޫލުންގެ ވެރި إِلٰهُ، އެ ރަސޫލުންނާ ޙަވާލުކުރެއްވި ރަސޫލުކަން މީސްތަކުންނަށް އިއްވެވިކަމާއި، އެ ކަމުގައި އެ ރަސޫލުންގެ ހުރި ތެދުވެރިކަމާއި އަމާނާތްތެރިކަމާ އަދި ޝައިޠާނުންގެ އެންމެހައި ފިތުނަވެރިކަމުން، الله  އެ ރަސޫލުން ރައްކައުތެރިކުރެއްވިކަން، مُحمَّدٌ އަށް އެންގެވުމަށް ޓަކައެވެ. އަދި ހަމަ އެހެންމެ، مُحمَّدٌ  ވެސް ވަނީ ޝައިޠާނުންގެ ފިތުނަވެރިކަމުން ރައްކައުތެރިކުރެއްވިގެން ކަން، އެ ރަސޫލާއަށް އެންގެވުމަށް ޓަކައި ވެސް މެއެވެ. އަދި، އެންމެހައި ރަސޫލުންނާ ޙަވާލުކުރެއްވުނު ރިސާލަތު، އެ ރަސޫލުން ވެސް ވަނީ މީސްތަކުންނަށް އިއްވަވައިފައި ކަން، އެ إِلٰهُ މޮޅަށް ދެނެވޮޑިގެންވުމާ އެކު، އެ ކަން މީސްތަކުންނަށް އަންގަވައި ފާޅުކުރެއްވުމަށް ޓަކައި ވެސް މެއެވެ. ޝައްކެއްނެތެވެ. އެހުމުން ވައްކަންކުރާ ޝައިޠާނުންގެ ނުބައިކަމުން، އެ ރަސޫލުން ރައްކައުތެރިކުރެއްވުމާ ޙަވާލުކުރެއްވުނު މަލާއިކަތުން ވަނީ، އެ މަސްއޫލިއްޔަތު ނުހަނު ފުރިހަމައަށް އަދާކުރައްވައިފައިކަން، އެ إِلٰهُ މޮޅަށް ދެނެވޮޑިގެން ވެތެވެ. އަދި އެ ހުރިހައި ކަމެއް މޮޅަށް ދެނެވޮޑިގެންވުމާ އެކު، ކައުނުގައި ހިނގާ ހުރިހައި ކަމެއްމެ ވަކިވަކީން އެ إِلٰهُ ދެނެވޮޑިގެން ވެތެވެ. އަދި ކައުނުގައިވާ ހުރިހައި ތަކެތީގެ އަދަދު ވެސް، އެ إِلٰهُ ދެނެވޮޑިގެންވޭމެއެވެ.",""],["سُورَةُ الْمُزَّمِّلِއަކީ މައްކީ ސޫރަތެކެވެ. މި ސޫރަތުގައި ވަނީ (20) ވިހި އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރުއާނުގެ (37) ހަތްދިހަ ތިންވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْقَلَمِއަށް ފަހުގައެވެ. މި ސޫރަތް ފައްޓަވައިފައި ވަނީ، ނިދާގެ އަކުރެއްކަމުގައިވާ “يَا] މި އަކުރުންނެވެ.އަދި سُورَةُ الْمُزَّمِّلِގެ ނަމުން މި ސޫރަތަށް ނަން ދެވުނީ، ކީރިތި ރަސޫލާގެ ހަށިކޮޅުގައި ހެދުންކޮޅު އޮޅުއްވައި ނިވައިވެވަޑައިގެން އޮންނަވަނިކޮށް މިސޫރަތް ބާވައިލައްވައި، އެ ފަދައިން އޮތް މީހަކާ މުޚާޠަބުކުރެވޭގޮތަށް މި ސޫރަތް ފައްޓަވައިފައިވާތީއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[46] މި ސޫރަތް ފައްޓަވައިފައި ވަނީ، އުޑުތަކާއި ބިމުގެ ވެރި الله  އަށް ރޭގަނޑުގެ ވަގުތުގައި ދުޢާކުރައްވައި، ޒިކުރުކުރައްވައި، އަޅުކަންކުރެއްވުމަށް، مُحَمَّدٌ އަށް ކުރެއްވުނު އަމުރުފުޅުންނެވެ. އެއީ، ދީނުގެ ދަޢުވަތުދެއްވުމަށް ޓަކައި، އެ ރަސޫލާގެ ހިތްޕުޅާއި ހަށިކޮޅު ހޭނުއްވުމަށް ޓަކައެވެ. އެއަށްފަހު، الله ގެ ރަސޫލާއަށް، މި ސޫރަތުގައި، އެ إِلٰهُ އަމުރުކުރައްވައިފައި ވަނީ، މީސްތަކުންނަށް އިސްލާމް ދީނުގެ ދަޢުވަތު ދެއްވުމަށެވެ. އަދި މުޝްރިކުން އެ ދަޢުވަތު ޤަބޫލުނުކޮށް، އެ ރަސޫލާއާ ޢަދާވާތްތެރިވުމުން އެ ކަމަށް ކެތްތެރިވެވަޑައިގަތުމަށެވެ. އަދި އެބައިމީހުންގެ އެ ޢަމަލުތަކާ ވަކިވެވަޑައިގެން އެބައިމީހުންގެ ކަންތައް، އެ إِلٰهއާ ޙަވާލުކުރެއްވުމަށެވެ. އެއީ، އެ ފަދަ މީހުންނަށް ޓަކައި، الله  ކަނޑައަޅުއްވައިފައިވާ ޢަޛާބު އެބައިމީހުންނަށް ދެއްވޭ ވަގުތަކާ ހަމައަށެވެ. ދެން އެއަށްފަހު، މި ސޫރަތުގައި ބަޔާންކުރައްވައިފައި ވަނީ، مُوسَى ގެ ރިސާލަތު ދޮގުކުޅަ ފިރުޢައުނަށް ގަދަފަދަ ޢުޤޫބާތްދެއްވައި، ފިރުޢައުނާއި އޭނާއާ ތަބާވި މީހުން ހަލާކުކުރެއްވި ވާހަކައެވެ. އަދި، مُحَمَّدٌ އަށް އުރެދި ނުކިޔަމަންތެރިވާ މީހުންނަށް ވެސް، އެ إِلٰهُ ގަދަފަދަ ޢަޛާބުދެއްވާނޭ ވާހަކަ މި ސޫރަތުގައި ވެއެވެ. މި ސޫރަތް ނިންމަވައިލައްވައިފައި ވަނީ، މުސްލިމުންގެ ތެރެއިން ރޭއަޅުކަން ކުރުމަށް ކުޅަދާނަ ނުވާ ޢުޛުރު ވެރީން ރޭއަޅުކަން ނުކޮށް ދޫކޮށްލުން، اللهُ ގެ ފަޟުލުވަންތަކަމުން ހުއްދަކުރައްވައި ލުއިކޮށްދެއްވިކަން އެންގެވުމުންނެވެ. އެއީ، ޙަލާލު ގޮތުގައި ރޯދިބަރަކާތް ލިބިގަތުމަށް ޓަކައި ވިޔަފާރިކޮށް ދިރިއުޅުމަށް ބޭނުންވާ ތަކެތި ހޯދުމަށް ދަތުރުފަތުރުކުރާ މީހުންނާއި، الله ގެ މަގުގައި ހަނގުރާމަކުރާ މުޖާހިދުންނާއި ބަލިމީހުން ވެސް މުސްލިމުންގެ ތެރޭގައި އުޅޭކަން، އެ إِلٰهُ މޮޅަށް ދެނެވޮޑިގެންވާތީއެވެ.[47] ދަންނާށެވެ! مُحَمَّدٌ ގެ އަރިހަށް، އެންމެ ފުރަތަމަ ފަހަރު جِبْرِيْلُ  ވަޑައިގެންނެވުމުން، އެ ރަސޫލާއަށް ހީފުޅުވީ ޖިންނީންގެ ފަރާތުން ކޮންމެ ވެސް ކަހަލަ އުނދަގުލެއް ޖެހިވަޑައިގެންނެވީ ކަމަށެވެ. ވީމާ، ބިރުފުޅުން ތުރުތުރުއަޅާ ޙާލުކޮޅުގައި ޙިރާ ފަރުބަދައިން ފައިބައިވަޑައިގެން ގަނޑުވަރަށް ވަޑައިގަންނަވައި، އަނބިކަމަނާ خَدِيجَة ގެ އަރިހުގައި ވިދާޅުވިއެވެ. زَمِّلُونِي زَمِّلُونِي މާނައީ: “އަޅުގަނޑުގެ ގައިގައި ހެދުންކޮޅެއް އޮޅުއްވައިދެއްވާށެވެ! އަޅުގަނޑުގެ ގައިގައި ހެދުންކޮޅެއް އޮޅުއްވައިދެއްވާށެވެ!] ދެންފަހެ އެ އެދިވަޑައިގެންނެވި ފަދައިން، އެ ރަސޫލާގެ ހަށިކޮޅުގައި ހެދުންކޮޅެއް އޮޅުއްވައި ނިވައިކޮށް ދެއްވުމުން، އެ ގޮތަށް އޮންނަވަނިކޮށް، جِبْرِيْلُ  ވަޑައިގެން ގޮވައިލެއްވިއެވެ. އޭ ހަށިކޮޅުގައި ހެދުންކޮޅު އޮޅުއްވައި ނިވައިވެވަޑައިގެން އޮންނެވި ރަސޫލާއެވެ![48]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ! ފޭރާންކޮޅުތައް ގައިކޮޅުގައި އޮޅުއްވައި ނިވައިވެވަޑައިގެން އޮންނެވި ރަސޫލާއެވެ!","[46]- تَفْسِيرُ الْقُرْآنِ الْعَظِيمِ لِلْإمَامِ الْحَافِظِ ابْنِ كَثِير الدِّمِشْقِي وَزُبْدَةُ التَّفْسِيرُ لِلدَّكْتُورِ مُحَمَّدِ بْنِ سُلَيْمَانِ الْأشْقَر\r[47]- تَفْسِيرُ جَامِعِ الْبَيَانِ لِلْإمَامِ مُحَمَّدِ بْنِ جَرِيرِ الطَّبَرِي\r[48]- تَفْسِيرُ الْإمَامِ مُقَاتِلِ بْنِ سُلَيمَان"],["(2) ރޭއަޅުކަން ކުރެއްވުމަށް ތެދުވެވަޑައިގަންނަވާށެވެ! ރޭގަނޑުގެ ކުޑަ ވަގުތުކޮޅެއްގައި މެނުވީ އަރާމުނުކުރައްވައި، ގިނަ ވަގުތު ނަމާދުފުޅުކުރައްވައި އަޅުކަންކުރެއްވުމުގައި އިބަ ރަސޫލާ ހޭދަކުރައްވާށެވެ!",""],["(3) އަދި ރޭގަނޑުގެ ދެބައިކުޅަ އެއްބައިގައި ރޭއަޅުކަންކުރައްވައި ނަމާދުކުރައްވާށެވެ! ނުވަތަ ރޭގަނޑުގެ ދެބައިކުޅަ އެއްބައަށް ވުރެން ކުޑަ ތަންކޮޅެއް މަދު ވަގުތުގައި ރޭއަޅުކަންކުރައްވައި ނަމާދުކުރައްވާށެވެ! އެއީ، ރޭގަނޑުގެ ތިންބައިކުޅަ ދެބައިގައި އަރާމުކުރެއްވުމަށް ފަހު ތެދުވެވަޑައިގެން، ރޭގަނޑުގެ ތިންބައިން ފަހުބައިގައި ރޭއަޅުކަންކުރައްވައި ނަމާދުކުރެއްވުމެވެ. ދަންނާށެވެ! ސަޢުދު ބިން ހިޝާމު ވިދާޅުވިކަމުގައި އަލްއިމާމު އަޙުމަދު ނަޤުލުކުރެއްވިއެވެ. ސަޢުދު ވިދާޅުވިއެވެ. أُمُّ الْمُؤْمِنِينَ عَائِشَة ގެ އަރިހުގައި އަޅުގަނޑު ދެންނެވީމެވެ. رَسُولُ اللهِ  ދަމު ނަމާދުކުރެއްވި ގޮތް ވިދާޅުވެ ދެއްވާށެވެ! އެހިނދު އެ ކަމަނާ ވިދާޅުވިއެވެ. ތިބާ سُورَةُ الْمُزَّمِّلُ ކިޔަވައިވިދާޅުވީމުތޯއެވެ؟ އަޅުގަނޑު ދެންނެވީމެވެ. އާދޭހެވެ! ކިޔެވީމެވެ. އެ ކަމަނާ ވިދާޅުވިއެވެ. އެ ސޫރަތުގެ ކުރީކޮޅުގެ އާޔަތްތަކުގައި، الله  ވަނީ ދަމުނަމާދުކުރެއްވުން ފަރުޟުކުރައްވައިފައެވެ. ވުމާއެކު، އެ އާޔަތްތައް ބާވައިލެއްވުމަށް ފަހު، رَسُولُ اللهِ އާއި އެ ރަސޫލާގެ އަޞްޙާބުންގެ ފައިންޕުޅު ދުޅަވެއްޖައުމަށް ދާނދެން އެ ބޭފުޅުން ދަމު ނަމާދުކުރެއްވިއެވެ. އެއީ، އެއް އަހަރު ދުވަސް ވާނދެނެވެ. ދެން އެއަށްފަހެ، މި ސޫރަތުގެ އެންމެ ފަހު އާޔަތް ބާވައިލައްވައި ދަމުނަމާދުކުރުމުގެ ޙުކުމު، الله  ލުއިކޮށްދެއްވިއެވެ. އެއީ، ފަރުޟުކުރެއްވުނު ދަމުނަމާދު ސުންނަތަކަށް ބަދަލުކުރެއްވުމުންނެވެ.[49]","[49]- مَوْقِعُ الْمُصْحَفِ الْإلِكْتُرُونِي - التَّعْرِيفُ بِالسُّوَر"],["(4) ނުވަތަ ރޭގަނޑުގެ ދެބައިކުޅަ އެއްބައަށް ވުރެން އިތުރުކުރައްވައި، ގާތްގަނޑަކަށް ތިންބައިކުޅަ ދެބައިގައި ދަމުނަމާދުކުރެއްވުމަށް ތެދުވެވަޑައިގަންނަވާށެވެ! އަދި ލަސްލަހުން ޤުރްއާން ކިޔަވައިވިދާޅުވެ، އެ ޤުރްއާނުގައިވާ ވާހަކަފުޅުތަކާ މެދު ވިސްނައިވަޑައިގަތުމާ އެކު ފިކުރުކުރައްވަމުން ތަރުތީލުކުރައްވައި ޤުރްއާން ކިޔަވައި ވިދާޅުވާށެވެ! ދަންނައެ! ތަރުތީލު ކުރުމަކީ، ޤުރްއާން ކިޔަވާ އިރު އެ ކިޔަވާ އެއްޗަކާ މެދު ވިސްނައި ފިކުރުކުރުމާ އެކު ކޮންމެ އަކުރެއް ވެސް އެ އަކުރެއްގެ މަޚުރަޖުން ތަޖުވީދަށް ކިޔެވުމެވެ.[50]","[50]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي"],["(5) ހަމަކަށަވަރުން، މާތްކަމާއި އިތުރުކަމާ އަދި ބުރަކަން ބޮޑު ބަސްފުޅެއް، އިބަ ރަސޫލާގެ މައްޗަށް، ތިމަން إِلٰهُ ބާވައިލައްވާހުށީމެވެ. އެއީ، ކީރިތި މޫރިތި ޤުރްއާނެވެ. އެ ފޮތުގައި، الله ގެ އަމުރުފުޅުތަކާއި، ނަހީތަކާއި، ޙަލާލުކަންތައްތަކާއި، ޙަރާމުކަންތައްތަކާ އަދި އެހެނިހެން ޝަރުޢީ ޙުކުމުތަކާއި އެ ހުރިހައި ކަމެއްގެ ޝަރުޢީ އިންތައް ވެސް ވެއެވެ. ފަހެ، އެ ޤުރްއާނުގައި އަންގަވައިފައިވާ ގޮތަށް އުޅުން ބުރަކަމަކަށް ނުވާނީ، އެ މީހެއްގެ ހިތަށް ތައުޙީދުގެ ނޫރު ވަދެ، އޭނާގެ ހިތުގައި އެ ނޫރު އަށަގަތުމާ އެކު، އެ ބުރަ އުފުލުމުގެ ތައުފީޤު، އެ إِلٰهُ ދެއްވި އަޅަކަށެވެ. ދަންނާށެވެ! ދުނިޔޭގައި އެ ބުރަ އުފުލައިފި މީހަކަށް، އެ ކަމުގެ އުޖޫރަ އާޚިރަތް ދުވަހުން ނުހަނު ބުރަދަންހުރި ގޮތުގައި އަދި އެއަށް ވުރެން ވެސް މާ އިތުރަށް ލިބޭނެތެވެ.[51]","[51]- تَفْسِيرُ اللُّبَابِ لِلْإمَامِ ابْنِ عَادِل"],["(6) ހަމަކަށަވަރުން، ދުވާލުގެ ވަގުތުގައި ނަމާދުކޮށް އަޅުކަންކުރުމަށް ވުރެން، ރޭގަނޑުގެ އިރާކޮޅުން ވަގުތުކޮޅެއްގައި ނިދާލުމަށް ފަހު ތެދުވެ ރޭއަޅުކަންކުރުމަށް ހޭލާހުރުމަކީ، ކޮންމެ މީހަކަށް ވެސް ނުހަނު ބުރަ އަދި އުނދަގޫ ކަމަކަށް ވާނެތެވެ. ނަމަވެސް، ރޭގަނޑު މީސްތަކުން ނިދައި ހަމަހިމޭންކަން ދުނިޔެއަށް ވެރިވެފައި ވަނިކޮށް، ތެދުވެ ނަމާދުކޮށް ރޭއަޅުކަންކުރުމުން ހިތަށް ވެރިވާ އަސަރު މާ ބޮޑުވާނެތެވެ. އަދި ރޭއަޅުކަންކުރުމުގެ ތެރޭގައި، ކުރާ ދުޢާއާއި ކިޔަވާ ތަކެއްޗާއި، اللهُ ގެ ކަށަކުޅަދުންވަންތަކަމުގެ ބޮޑުކަން ހިތަށް ވަނުން ވެސް މާ ބޮޑުވާނެތެވެ.",""],["(7) ހަމަކަށަވަރުން، އިބަ ރަސޫލާއާ الله  ޙަވާލުކުރެއްވި ރިސާލަތު މީސްތަކުންނަށް އިއްވައި ދެއްވުމުގެ މަސައްކަތްޕުޅާއި އަމިއްލަފުޅު މަސައްކަތްޕުޅު ދުވާލުގެ ވަގުތުގައި ކުރައްވާން، އިބަ ރަސޫލާއަށް ޖެހިވަޑައިގަންނަވާނެތެވެ. ވުމާއެކު، الله އަށް އަޅުކަން ކުރެއްވުމަށާއި، ކީރިތި ޤުރްއާން ކިޔަވައި ވިދާޅުވުމަށް ޓަކައި ރޭގަނޑުގެ ވަގުތު ހުސްކުރައްވައި ރޭއަޅުކަން ކުރެއްވުމަށް ހިތްޕުޅާއި ހަށިކޮޅު ހާނުއްވާށެވެ!",""],["(8) އަދި، އިބަ ރަސޫލާގެ ސާހިބުވަންތަ إِلٰهُގެ އިސްމުފުޅު ހަނދުމަފުޅުކުރައްވައި، ހުރިހައި އަޅުކަމެއް، އެ إِلٰهއަށް ޚާލިޞްކުރައްވައި އަޅުކަމައިގެން މަޝްޣޫލުވެވަޑައިގެން އުޅުއްވާށެވެ! އަދި ކަމަކަށް އެދިވަޑައިގަންނަވަނީ ނަމަ ދުޢާކުރައްވައި، އެ إِلٰهއަށް ދަންނަވާށެވެ!",""],["(9) އެހެނީ، އެ إِلٰهއީ އިރުއަރާ ފަރާތާއި އިރުއޮއްސޭ ފަރާތުގެ ވެރި إِلٰهއެވެ. އެ إِلٰهُ ފިޔަވައި އަޅުކަންކުރުންް ޙައްޤު ވެގެންވާ އެހެން އެއްވެސް إِلٰهއަކު ނުވެއެވެ. ވީމާ، ހުރިހައި ކަމެއްގައިމެ، އިބަ ރަސޫލާ، އެ إِلٰهއަށް ވަކީލުކުރައްވައި، އިބަ ރަސޫލާގެ އެންމެހައި ކަންތައް، އެ إِلٰهއާ ޙަވާލުކުރައްވާށެވެ!",""],["(10) އަދި މުޝްރިކުން އެ ކުރާ މަލާމާތާއި ގޮވާ ހުތުރު ބަސްތަކާ މެދު ރިވެތިވެގެންވާ ކެތްތެރިވެވަޑައިގަތުމަކުން، އިބަ ރަސޫލާ ކެތްތެރިވެ ވަޑައިގަންނަވާށެވެ! އަދި، އިބަ ރަސޫލާގެ ރަސޫލުކަން އެބައިމީހުން ދޮގުކުރާތީވެ ހިތްޕުޅު ނުތަނަވަސްވިޔަ ނުދެއްވާށެވެ! އަދި އެބައިމީހުންގެ ކިބައިން ބަދަލު ހިއްޕެވުމުގެ ޚިޔާލު ނުކުރައްވައި ރިވެތި ގޮތުގައި އެބައިމީހުންނާ ދުރުވެވަޑައިގެން، އެބައިމީހުންގެ ކަންތަކާ މެދު ފިކުރުފުޅުބޮޑުކުރެއްވުން ދޫކޮށްލައްވާށެވެ! އަދި އެބައިމީހުން އެ ކުރާ ކުފުރުގެ ޢަމަލުތަކުގައި އެއްގޮތަކަށް ވެސް ބައިވެރިވެވަޑައިނުގަންނަވައި އެބައިމީހުންނާ މުޅީން ވަކިވެވަޑައިގަންނަވާށެވެ! ދަންނާށެވެ! މިއީ، ކާފިރުންނާ ހަނގުރާމަކުރުން ފަރުޟުކުރެއްވުމުގެ ކުރީން އެބައިމީހުންނާ މެދު ކަންތައް ކުރެއްވުމަށް، الله ގެ ރަސޫލާއަށް، އެ إِلٰهُ އަންގަވައިފައި އޮތް ގޮތެވެ.[52]","[52]- مُسْنَدُ الْإمَامِ أَحْمَدَ بْنِ حَنْبَل"],["(11) އަދި ދުނިޔޭގެ ތަނަވަސްކަމާއި ފައިސާވެރިކަމުގެ ނިޢުމަތް ލިބުމުން ބޮޑާވެގަނެ ޙައްޤު ޤަބޫލުނުކޮށް، އިބަ ރަސޫލާގެ ރަސޫލުކަން ދޮގުކުރާ ކޮންމެ ބައެއްގެ ކަންތައް، ތިމަން إِلٰهއަށް ދޫކޮށްލައްވާށެވެ! އަދި އެބައިމީހުންނަށް ދުނިޔޭގައި ކަޑައެޅިފައިވާ ޢުޤޫބާތް ލިބޭނދެން ނުވަތަ އެބައިމީހުންގެ އަޖަލު ހަމަވާނދެން، އިބަ ރަސޫލާ އެބައިމީހުންނަށް މުހުލަތު ދެއްވާށެވެ! އެހެނީ، ތިމަން إِلٰهُ، އެބައިމީހުންގެ ކިބައިން އެ ކަންކަމުގެ ބަދަލުހިއްޕަވައި އެބައިމީހުންނަށް ސަޒާ ދެއްވާހުށީމެވެ!",""],["(12) ހަމަކަށަވަރުން، ތިމަން إِلٰهއަށް އުރެދި ކާފިރުވެ، ތިމަން إِلٰهُ ފޮނުއްވި ރަސޫލުން ގެންނެވި ރިސާލަތު ދޮގުކުރާ އެންމެން ހައްޔަރުކުރެއްވުމަށް ޓަކައި، ތިމަން إِلٰهُގެ ޙަޟްރަތުގައި ނުހަނު ގަދަފަދަ ބަރު ކަސްތަޅުތައް ވެއެވެ. އަދި އެބައިމީހުންނަށް ޓަކައި ނަރަކަ ވަނީ ތައްޔާރުކުރެއްވި ނުހަނު ގަދަޔަށް އަނދައަނދައެވެ. އެތާނގައި އަބަދުގެ އަބަދަށް އެބައިމީހުން އަނދައަނދައި ތިބޭނެތެވެ. އެއީ، އެބައިމީހުން ކުރި ނުބައިކަން ބޮޑުވެގެންވާ ޢަމަލުތަކުގެ ސަބަބުން އެބައިމީހުންނަށް ދެއްވޭނޭ ޢަޛާބެވެ.",""],["(13) އަދި ކަރުތެރޭގައި އަޅައިގަތުމުގެ ސަބަބުން އެތެރެއަށް ދިއުން ނުހަނު ދަތިވާ ފަދަ ތަފާތު ބާވަތްބާވަތުގެ ނުބައި ވިހަގަދަ ކާނާ އެ ނަރަކައިގައި އެބައިމީހުންނަށް ކާންދެއްވޭނެތެވެ. އެ ކާނާ ކަރުތެރޭގައި އަޅައިގަތުމުން އެއްވެސް ކޮޅަކަށް ނުގޮސް ތާށިވެފައި ހުންނާނެތެވެ. އަދި ބާވަތްބާވަތުގެ ވޭންދެނިވި ޢަޛާބު ވެސް އެ ނަރަކައިގައި އެބައިމީހުންނަށް ދެއްވޭނެތެވެ.",""],["(14) ދަންނާށެވެ! ޤިޔާމަތް ޤާއިމުވާ ދުވަހަކީ، ދުނިޔޭގައި ވާހައި ބައަކާ އެކު ފަރުބަދަތަކާއި ބިން ނުހަނު ގަދައަށް ހެލިގަންނަ ދުވަހެވެ. އަދި އެ ދުވަހުން، ފަރުބަދަތަކާއި ބިން ހެލިގަންނަލެއް ބާރުކަމުން ގަދަފަދަ އުސް ފަރުބަދަތައް ކުނޑިކުނޑިވެ ބިންމައްޗަށް ފައިބައި، ޖަހާފައި ހުންނަ ވެލިފުނިތަކެއް ފަދައިން ވެދާނެތެވެ. އަދި އެ ދުވަހަކީ، ނުހަނު ބިރުވެރިކަން ބޮޑު ނަރަކައިގެ ތަފާތު ބާވަތްބާވަތުގެ ޢަޛާބުގެ ރަހަބެލުމަށް ނަރަކަވެރީންނަށް ޖެހޭނޭ ދުވަހެވެ.",""],["(15) އޭ މައްކާގެ އަހުލުވެރީންނޭވެ! ހަމަކަށަވަރުން، مُحمَّدٌ  ތިޔަބައިމީހުންގެ ގާތަށް، ރަސޫލުކަމައިގެން ތިމަން إِلٰهُ ފޮނުއްވީ، ތިޔަބައިމީހުންގެ ތެރެއިން، ތިމަން إِلٰهއަށް އުރެދި ނުކިޔަމަންތެރިވެ ކާފިރުވާ މީހުންގެ ކުފުރުވެރިކަމުގެ މައްޗަށް، ޤިޔާމަތް ދުވަހުން މަޙުޝަރުގެ މައިދާނުގައި ހެކިވެވަޑައިގަންނަވާނޭ ރަސޫލަކު ކަމުގައެވެ. އެއީ، ތިމަން إِلٰهއަށް އުރެދި ނުކިޔަމަންތެރިވެ، ނުބައި ކަންތައްތައްކުރުމުގައި ހައްދުފަހަނަޅައިދިޔަ ފިރުޢައުނާއި އޭނާއަށް ތަބާވީ މީހުންގެ ހުރި ކުފުރުވެރިކަމުގެ މައްޗަށް ހެކިވެވަޑައިގަންނަވާނޭ ރަސޫލަކު ކަމުގައި، مُوْسَى  ބަނީ އިސްރާއީލުންގެ ގާތަށް، ތިމަން إِلٰهُ ފޮނުއްވި ފަދައިންނެވެ.",""],["(16) ފަހެ، އެ ނުބައި ނުލަފާ ފިރުޢައުނާއި އޭނާގެ ޤައުމުގެ މީހުންގެ ގާތަށް، مُوسَى  ރަސޫލުކަމައިގެން ވަޑައިގެންނެވުމުން، ފިރުޢައުނާއި އޭނާއަށް ތަބާވީމީހުން، އެ ރަސޫލާ ގެންނެވި ރިސާލަތު ދޮގުކުރިއެވެ. އެކަމުގެ ސަބަބުން، ގަދަފަދަވެގެންވާ ހިއްޕެވުމަކުން، ތިމަން إِلٰهُ އެބައިމީހުން ހިއްޕަވައި، އެބައިމީހުންނަށް ދެއްވި ހަރުކަށި ޢުޤޫބާތެއްގެ ގޮތުން ކަނޑުގައި ޣަރަޤުކުރައްވައި، އެބައިމީހުން އެންމެން ހަލާކުކުރައްވައި ނެތިކުރެއްވީމެވެ. ދަންނާށެވެ! مُوسَى  ގެންނެވި ރިސާލަތު ދޮގުކުރި މީހުންގެ ކަންތައްތައް ނިމިދިޔައީ އެ ފަދައިންނެވެ. ވީއިރު، مُحمَّدٌ ގެ ރިސާލަތު ދޮގުކޮށް އެ ރަސޫލާއަށް އުރެދި ނުކިޔަމަންތެރިވާ މީހުން ވެސް، ފިރުޢައުނާއި އޭނާއަށް ތަބާވީމީހުން ހިއްޕެވި ފަދަ ގަދަފަދަ ހިއްޕެވުމަކުން ހިއްޕަވައިފާނޭކަމާ މެދު ބިރުވެތިވުން ހުއްޓެވެ.[53]","[53]- اَلتَّغَنِّي بِالْقُرْآنِ لِلْأسْتَاذِ لَبِيبِ السَّيِّدِ"],["(17) ފަހެ، الله އަށް އުރެދި ނުކިޔަމަންތެރިވެ ކާފިރުކަންމަތީގައި ދެމިތިބެއްޖެ ނަމަ، ޤިޔާމަތް ދުވަހުން ތިޔަބައިމީހުންނަށް، އެ إِلٰهُ ދެއްވާނޭ ޢަޛާބަކުން ތިޔަބައިމީހުން ސަލާމަތްވާނީ ކިހިނަކުންހެއްޔެވެ؟ އެ ދުވަހަކީ، އެ ދުވަހުގެ ދިގުކަމާއި ބިރުވެރިކަމުގެ ބޮޑުކަމުން، ޅަކުދީންގެ ބޯ ނުރަވެ މުސްކުޅީންފަދައިން ވާނޭ ދުވަހެވެ. ދަންނާށެވެ! ކާފިރުންނަށް އެ ދުވަހުގެ ޢަޛާބުން ސަލާމަތްވެވޭނޭ ހަމަ އެއްވެސް ގޮތެއް ނޯންނާނެއެވެ.",""],["(18) ޤިޔާމަތް ޤާއިމުވާ ދުވަހުން އުޑުގެ ނިޒާމުގެއްލި، އެ އުޑު ފަޅަފަޅައިގެން ގޮސް، މުޅީން ހުޅުވައިލެވިފައިވާ މަގުތަކަކާއި ދޮރުތަކެއް ފަދައިން އެ އުޑު ވެދާނެތެވެ. އެ ދުވަހަކީ، ބިރުވެރިކަމުން ފުރިގެންވާ ނުހަނު ދިގު ދުވަހެކެވެ. ދަންނާށެވެ! އެ إِلٰهُ ވަޢުދުކުރެއްވި ގޮތަށް، ހުރިހައިކަމެއް ވެސް، ޤިޔާމަތް ޤާއިމުވާ ދުވަހުން، ހިނގައި ނިމޭނޭކަމީ ކަށަވަރުކަމެކެވެ. އަދި އެ ދުވަސް އަންނާނޭކަމީ ވެސް، ކަށަވަރުވެ ޔަޤީންވެގެންވާ ކަމެކެވެ.",""],["(19) ހަމަކަށަވަރުން، ޤިޔާމަތް ޤާއިމުވާ ދުވަހުގެ ވާހަކަތަކަކީ، ނުހަނު ބިރުވެރިކަން ބޮޑު ވާހަކަތަކެކެވެ. އެ ވާހަކަތަކުގައި ވަނީ، އެންމެހައި މީސްތަކުންނަށް ޓަކައި ހުރި ނަސޭހަތުން ފުރިގެންވާ ޢިބުތްތެރި ހަނދާންކޮށްދެއްވުމެކެވެ. ފަހެ، އެ ނަސޭހަތުން ޢިބުރަތް ލިބިގަނެ، الله  އެއްކައުވަންތަކޮށް، އެ إِلٰهއަށް ކިޔަމަންތެރިވެ ޞާލިޙު ޢަމަލުކުރުމަށް، ކޮންމެ މީހަކުމެ ގަދައަޅައި މަސައްކަތް ކުރާހުށިކަމެވެ! އޭރުން، އެ إِلٰهُގެ ރުހިވޮޑިގަތުން ހާސިލުވުމާ އެކު، ސުވަރުގޭގެ ނިޢުމަތަށް ވާސިލުވުމުގެ މަގު، އެ މީހަކަށް ފަހިވާނެތެވެ.",""],["(20) ހަމަކަށަވަރުން، އިބަ ރަސޫލާ އާއި، އިބަ ރަސޫލާގެ ބައެއް އަޞްޙާބުން، ބައެއް ފަހަރު، ރޭގަނޑުގެ ތިންބައިކުޅަ ދެބައަށްވުރެން މަދުން، އަނެއްބައި ފަހަރު ރޭގަނޑުގެ ދެބައިކުޅަ އެއްބައިގާ އަދި އަނެއްބައި ފަހަރު ރޭގަނޑުގެ ތިންބައިކުޅަ އެއްބައިގައި، ރޭއަޅުކަންކުރައްވައި ނަމާދުފުޅުކުރެއްވުމަށް ޓަކައި ތެދުވެވަޑައިގަންނަވާކަން، އިބަ ރަސޫލާގެ ސާހިބުވަންތަ إِلٰهُ ދެނެވޮޑިގެންވާ ކަން ކަށަވަރެވެ. އަދި ރޭގަނޑުގެ ވަގުތުތަކާއި ދިގުމިނާއި، ދުވާލުގެ ވަގުތުތަކާއި ދިގުމިން ކަނޑައަޅުއްވައި މިންވަރުކުރައްވަނީ، الله އެވެ. އަދި މުސްލިމުންގެ ތެރެއިން، ރޭގަނޑުގެ ވަގުތުތަކުގައި ނަމާދުކޮށް އަޅުކަންކުރުމަށް ތެދުވެ، ރޭއަޅުކަންކުރުމުގައި ދެމިތިބޭ މީހުންނާއި އެބައިމީހުން އަޅުކަންކުރާ މިންވަރު ވެސް، އެ إِلٰهُ މޮޅަށް ދެނެވޮޑިގެންވެތެވެ. އަދި ކޮންމެ ރެއަކު، މުޅި ރޭގަނޑު ރޭއަޅުކަން ކުރުންމަތީ ދެމިތިބުމަށް މުސްލިމުންނަށް ކުޅަދާނަ ނުވާނޭކަން ވެސް، އެ إِلٰهُ ދެނެވޮޑިގެންވެތެވެ. ވުމާއެކު، މުސްލިމުންގެ މައްޗަށް، الله  އޯގާވަންތަވެވޮޑިގަންނަވައި، މުސްލިމުންނަށް ނުހަނު ބުރަކަމަކަށްވެފައި އޮތް ރޭއަޅުކަންކުރުން ލުއިކޮށްދެއްވައި، ރޭއަޅުކަންކުރުމުގެ ވާޖިބުކަން ސުންނަތަކަށް ބަދަލުކުރެއްވިއެވެ. އަދި ބޭނުން މީހަކު ރޭއަޅުކަންކޮށް ބޭނުންނޫން މީހަކު ރޭއަޅުކަންނުކޮށް ދޫކޮށްލުމުގެ ހުއްދަދެއްވައި، ކުރީގެ ޙުކުމު މަންސޫޚުކުރައްވައި، الله  މި އާޔަތް ބާވައިލެއްވިއެވެ. އެހެންކަމުން، ރޭއަޅުކަންކުރުމަށް ވަކި ވަގުތެއް ވަކި މިންވަރެއް ކަނޑައެޅުމަކާނުލައި ތިޔަބައިމީހުން ދަމުނަމާދުކޮށް ރޭއަޅުކަން ކުރާ އިރު، ޤުރްއާނުން ފަސޭހަވީ މިންވަރެއް ކިޔަވައި ރޭއަޅުކަންކުރާހުށިކަމެވެ! އެހެނީ، ރޭއަޅުކަންކުރުމަކީ ނުހަނު ބޮޑު ދަރުމައާއި ޘަވާބު ލިބެނިވި ކަމެކެވެ. ދަންނާށެވެ! މުސްލިމުންގެ ތެރޭގައި ރޭއަޅުކަން ކުރުމަށް ކުޅަދާނަނުވާ ބަލިމީހުންނާއި، ޙަލާލު ގޮތުގައި ރޯދިބަރަކާތް ލިބިގަތުމަށް ޓަކައި، ވިޔަފާރިކޮށް ދިރިއުޅުމަށް ބޭނުންވާ ތަކެތި ހޯދުމަށް ދަތުރުފަތުރުކުރާ މީހުންނާއި، الله ގެ މަގުގައި ހަނގުރާމަކޮށް ޖިހާދުކުރާ މުޖާހިދުން އުޅޭކަން، އެ إِلٰهُ މޮޅަށް ދެނެވޮޑިގެންވެތެވެ. ވީމާ، ތިޔަބައިމީހުން ދަމުނަމާދުކޮށް ރޭއަޅުކަން ކުރާ އިރު، ޤުރްއާނުން ފަސޭހަވީ މިންވަރެއް ކިޔަވައި ރޭއަޅުކަންކުރާހުށިކަމެވެ! އެހެންކަމުން، اللهُ ގެ ފަޟުލުވަންތަކަމުން، ރޭއަޅުކަންނުކޮށް ދޫކޮށްލުން އުޛުރުވެރީންނަށް ހުއްދަކުރައްވައި ލުއިކޮށްދެއްވިއެވެ. އަދި ފަރުޟު ފަސް ނަމާދު ޤާއިމުކޮށް، ތިޔަބައިމީހުން އަދާކުރާންޖެހޭ ވާޖިބު ޒަކާތް ނެރެ، ސުންނަތް ވެގެންވާ ޞަދަޤާތްދީ އަދި މިނޫން ރޮނގުރޮނގުން ވެސް، الله ގެ މަގުގައި މުދާ ހޭދަކުރާހުށިކަމެވެ! އަދި ހެޔޮކަންކަމުގެ ތެރެއިން، ތިޔަބައިމީހުންގެ އަމިއްލަ ނަފްސަށް ޓަކައި ތިއަބައިމީހުން ކުރި ކޮންމެ ކަމަކަށް ވެސް، الله  ދެއްވާނޭ ދަރުމައާއި ޘަވާބު، ތިޔަބައިމީހުންކުރި ޢަމަލަށްވުރެން މާހެޔޮކަން ބޮޑުވެފައި އެތައްގުނައަކަށް އިތުރުވެގެން ވަނިކޮށް، އާޚިރަތް ދުވަހުން ތިޔަބައިމީހުން ދެކޭނެތެވެ. އަދި ތިޔަބައިމީހުންގެ ފާފަފުއްސަވައިދެއްވުމަށް އެދި އަސްތަޣުފާރުކޮށް، الله އަށް ދަންނަވާށެވެ! އެހެނީ ހަމަކަށަވަރުން، الله އީ ގިނަގިނައިން ފާފަފުއްސަވާ ރަޙީމުވަންތަ إِلٰهއެވެ.","[54]- تَفْسِيرُ الْقُرْآنِ الْعَظِيمِ لِلْإمَامِ الْحَافِظِ ابْنِ كَثِير الدِّمِشْقِي\n[55]- زُ بْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["سُورَةُ الْمُدَّثِّرِއަކީ މައްކީ ސޫރަތެކެވެ. މި ސޫރަތުގައި ވަނީ (56) ފަންސާސް ހަ އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރްއާނުގެ (47) ހަތްދިހަ ހަތަރުވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْمُزَّمَّلِއަށް ފަހުގައެވެ. މި ސޫރަތް ފައްޓަވައިފައި ވަނީ، ނިދާގެ އަކުރެއްކަމުގައިވާ “يَا] މި އަކުރުންނެވެ. އަދި سُورَةُ الْمُدَّثِّرِގެ ނަމުން މި ސޫރަތަށް ނަން ދެވުނީ، ހެދުންކޮޅަކުން ނިވައިވެވަޑައިގެން، ކީރިތި ރަސޫލާ އޮންނަވަނިކޮށް މިސޫރަތް ބާވައިލައްވައި، އެ ފަދައިން އޮތް މީހަކާ މުޚާޠަބުކުރެވޭގޮތަށް މި ސޫރަތް ފައްޓަވައިފައިވާތީއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. [54] މި ސޫރަތުގައި ވަނީ، އިސްލާމް ދީނަށް ވަނުމަށް އެންމެހައި މީސްތަކުންނަށް ގޮވައިލެއްވުމަށް، الله ގެ ރަސޫލާ مُحمَّدٌ އަށް، އެ إِلٰهُ ދެއްވައިފައިވާ އިރްޝާދުތަކުންނެވެ. އެ އިރްޝާދުތަކާ ގުޅިގެން އައިސްފައި ވަނީ ޤިޔާމަތުގެ ވާހަކަތަކެވެ. އެއަށްފަހު މި ސޫރަތުގައި ވަނީ، ކީރިތި ޤުރްއާނާ ބެހޭގޮތުން މައްކާގެ މުޝްރިކުންގެ ޒަޢީމަކު ކަމުގައި އުޅުނު اَلْوَلِيدُ بْنِ المْغُيِرَة ދެއްކި ވާހަކަތަކަކާއި، އެ ވާހަކަތަކުގެ ސަބަބުން އޭނާއަށް އައިސްފައިވާ އިންޒާރުގެ ބަސްފުޅުތަކެވެ. އަދި އޭނާ ނަރަކަޔަށް ލެއްވި ޢަޛާބު ދެއްވޭނޭ ވާހަކައެވެ. ދެން އެ އަށްފަހު، ނަރަކަ ބަލަހައްޓަވާ ޒަބާނިއްޔަ މަލާއިކަތުންގެ އަދަދު މިސޫރަތުގައި ބަޔާންކުރައްވައި، އެ މަލާއިކަތުންގެ އަދަދު އެ ފަދައިން ލެއްވީ، އަޅުތަކުން ކުރައްވާ އިމްތިޙާނެއްގެ ގޮތުން ކަން އެންގެވިއެވެ. އެއަށްފަހު، ހަނދުގެ އަލިކަމާއި ހެނދުނުގެ އަލިކަން ގަންދެއްވައި ހުވާކުރައްވައި، الله  އަންގަވައިފައި ވަނީ، ޚަލްޤުތަކުންނަށް ކުރިމަތިވާނޭ އެންމެ ބޮޑު ނުރައްކަލަކީ އަދި އެންމެ ބޮޑު ބަލާމުސީބާތަކީ ނަރަކަ ކަމުގައެވެ. ދެން، މި ސޫރަތުގައި ވަނީ، ޤިޔާމަތް ދުވަހުން ސުވަރުގެވަންތަވެރީންނާއި ނަރަކަވަންތަވެރީންނާ ދެމެދު ދެކެވޭނޭ ވާހަކަތަކާއި، ނަރަކަވަންތަވެރީން ނަރަކައަށް ވަންނާން ޖެހޭ ސަބަބުތަކުގެ ވާހަކައެވެ. މި ސޫރަތް ނިންމަވައިލައްވައިފައި ވަނީ، ރަސޫލާގެ ދަޢުވަތު ޤަބޫލުނުކޮށް އީމާންކަމަށް ފުރަގަސްދޭން މުޝްރިކުންނަށް ޖެހުނު އަސްލު ސަބަބުގެ ވާހަކަ ބަޔާންކުރެއްވުމުންނެވެ. އެ ސަބަބަކީ، މަރުވުމަށް ފަހު އަލުން ދިރުއްވައި، މަޙުޝަރުކުރައްވައި، ޙިސާބުބައްލަވައި ޖަޒާ އާއި ސަޒާ ދެއްވާ ޤިޔާމަތް ދުވަސް އަންނާނޭ ކަން އެބައިމީހުން ޤަބޫލުނުކުރާކަމާއި އެކަމަށް އިންކާރުކުރާކަމެވެ.[55] ދަންނާށެވެ! މި ސޫރަތާ ބެހޭގޮތުން ތަފުސީރު ޢިލްމުވެރީން ވިދާޅުވެފައި ވެއެވެ. رَسُولُ اللهِ އަށް ވަޙީ ބާވައިލައްވާން ފެއްޓެވި ދުވަސްވަރު، އުޑާއި ބިމާ ދެމެދުގައި ހުރި ދާންކޮޅެއްގައި، جِبْرِيل ُ އިންނަވަނިކޮށް ކައުއިތުރު ރަސޫލާ ދެކެވަޑައިގެންނެވިއެވެ. އެވަގުތު، އެ މާތް ރަސޫލާ ބިރުފުޅުން ތުރުތުރުއަޅާ ޙާލުކޮޅުގައި އަނބިކަނބަލުން خَدِيْجَة ގެ އަރިހަށް ވަޑައިގެން ވިދާޅުވިއެވެ. «دَثِّرُونِي وَصَبُّوا عَلَيَّ مَاءً بَارِدًا» މާނައީ: “އަޅުގަނޑު ނިވައިކޮށްދެއްވައި އަޅުގަނޑުގެ ގަޔަށް ފިނި ފެންފޮދެއް އަޅުއްވައިދެއްވާށެވެ!] މި ފަދައިން ވިދާޅުވުމުން، ކައުއިތުރު ރަސޫލާގެ ހަށިކޮޅު ނިވައިކޮށްދެއްވައި، އެ ރަސޫލާގެ ހަށިކޮޅަށް އެ ކަމަނާ ފިނި ފެންފޮދެއް އަޅުއްވައިދެއްވިއެވެ. އަދި އެގޮތުގައި ކައުއިތުރުރަސޫލާ އޮންނަވަނިކޮށް މިސޫރަތުގެ ކުރީކޮޅުގެ އާޔަތްތައް ބާވައިލެއްވުނެވެ.[56]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ފޭރާންކޮޅު އޮޅުއްވައި ހަށިކޮޅު ނިވައިކުރައްވައިގެން އޮންނެވި ރަސޫލާއެވެ!","[56]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(2) ބިރުފުޅުގެންވަޑައިނުގަންނަވާށެވެ! ތެދުވެވަޑައިގެން، اللهُ އަށާއި އެ إِلٰهُގެ އާޔަތްތަކަށް އީމާންނުވާ މީހުންނަށް އަތުވެދާނޭ ގަދަފަދަ ޢަޛާބެއްގެ ވާހަކައިން އިންޒާރުކުރައްވައި ބިރުވެރިކަމުގެ ޚަބަރު މީސްތަކުންނަށް ދެއްވާށެވެ!",""],["(3) އަދި، އިބަ ރަސޫލާގެ ހުރިހައި ކަމެއް އިޞްލާޙުކުރައްވައި، އިބަ ރަސޫލާގެ ސާހިބުވަންތަ إِلٰهُގެ ކިބުރިޔާވަންތަކަމާއި އިއްޒަތްވަންތަކަން ބަޔާންކުރައްވައި، އެކަންކަން، އެ إِلٰهއަށް ޚާއްޞަކުރައްވައި ތަކުބީރުވިދާޅުވާށެވެ! އެހެނީ، ކައުނުގެ އެންމެހައި ކަންތައްތައް ހިންގަވައި ތަދުބީރުކުރެއްވުމުގައި، އެ إِلٰهއަށް އެއްވެސް ބައިވެރިއަކު ނުވެއެވެ. ވުމާއެކު، އަޅުކަންކުރުން ޙައްޤު ވެގެންވަނީ ހަމައެކަނި އެ إِلٰهއަށެވެ.",""],["(4) އަދި ހަޑިމުޑުދާރު ތަކެއްޗާއި ނަޖިހުން، އިބަ ރަސޫލާގެ ފޭރާންކޮޅު ޠާހިރުކުރައްވައި، ކުށްތަކާއި އުރެދުންތަކުން، އިބަ ރަސޫލާގެ ނަފްސުފުޅު ޠާހިރުކުރައްވާށެވެ! އެއީ، ހަށިކޮޅުގެ އެތެރެފުށާއި ބޭރުފުށް ޠާހިރުކަން މަތީ ބެހެއްޓެވުމަށް ޓަކައެވެ.",""],["(5) އަދި، އިބަ ރަސޫލާ ކުރައްވާ ހުރިހައި އަޅުކަމެއް ޝިރުކުގެ ޢަމަލުތަކުން ދުރުކުރައްވައި، ހަމައެކަނި اللهُ އަށް އަޅުކަން ޚާލިޞްކުރައްވާށެވެ! އަދި، اللهُ  ފިޔަވައި މީސްތަކުން އަޅުކަންކޮށް އުޅޭ އެންމެހައި ތަކެއްޗާ ދުރުވެވަޑައިގަންނަވާށެވެ!",""],["(6) އަދި، ރަސޫލުކަމުގެ ބުރަ މަސްއޫލިއްޔަތު އުފުއްލެވުމަކީ، އިބަ ރަސޫލާގެ ސާހިބުވަންތަ إِلٰهއަށް ކޮށްދެއްވާ ކަމެއްކަމުގައި ދެކެވަޑައިގެން އެ ކަމާ މެދު ފަޚުރުވެރިވެވަޑައިނުގަންނަވާށެވެ! އަދި، އިބަ ރަސޫލާ މީހަކަށް އެއްޗެއް ދެއްވާ ނަމަ، اللهُ ގެ ވަޖުހުފުޅަށް ޓަކައި އެ އެއްޗެއް ދެއްވާށެވެ! އަދި އެ ދެއްވާ އެއްޗެއްގެ ބަދަލު ލިބިވަޑައިގަތުމަށް އެދިވަޑައިނުގަނެ ދީލަތިކަމާ އެކު ދެއްވާށެވެ! އަދި މީހަކަށް އެއްޗެއް ދިނުމަށް ފަހު ނުވަތަ ކަމެއް ކޮށްދިނުމަށް ފަހު، ކަލަގޮވާ މީސްތަކުންގެ ތެރެއިން، އިބަ ރަސޫލާ ވެވަޑައިނުގަންނަވާށެވެ!",""],["(7) އަދި، އިބަ ރަސޫލާގެ ސާހިބުވަންތަ إِلٰهُގެ ވަޖުހުފުޅަށް ޓަކައި ކެތްތެރިވެވަޑައިގަންނަވާށެވެ. އަދި، އެ إِلٰهُ އަމުރުކުރެއްވި އެންމެހައި ކަންތައްތައް އަދާކުރައްވައި ނަހީކުރެއްވި އެންމެހައި ކަންތައްތަކުން ދުރުވެވަޑައިގަންނަވާށެވެ! އަދި ދީނުގެ ދަޢުވަތުދެއްވުމުގެ މަސްއޫލިއްޔަތަކީ، އިބަ ރަސޫލާއާ ޙަވާލުކުރެއްވިފައިވާ ނުހަނު ބޮޑު އަދި އެހައިމެ ބުރަ މަސްއޫލިއްޔަތެކެވެ. ވީމާ، އެ މަސްއޫލިއްޔަތު އަދާކުރެއްވުމުގައި ދެމިހުންނެވުމާ އެކު، اللهُ ގެ ޙަޟްރަތުން ޘަވާބަށް އެދިވަޑައިގަންނަވާށެވެ! ޝައްކެއްނެތެވެ! ޢަރަބި ބަހުންނާއި، އެ ނޫން ބަސްބަހުން ވާހަކަދައްކާ ކާފިރުން، އިބަ ރަސޫލާއާ ދެކޮޅުވެރިވެ، ޢަދާވާތްތެރިވެ، ހަނގުރާމަ ކުރާނެތެވެ. ވީމާ، އެކަންކަމަށް ވެސް ކެތްތެރިވެވަޑައިގެން، اللهُ ގެ މަގުގައި ސާބިތުވެ ހުންނަވާށެވެ!",""],["(8) ފަހެ، ޚަލްޤުތަކުން މަޙްޝަރުކުރެއްވުމަށް ޓަކައި ތާޅަފިލި ފުމެލެއްވިއްޖެ ނަމަ، އެ ދުވަސް ވާނީ ނުހަނު ބިރުވެރިކަން ބޮޑު ދުވަހަކަށެވެ.",""],["(9) ފަހެ ކާފިރުންނަށް، ޤިޔާމަތް ދުވަސް ވާނީ އިންތިހާ ދަރަޖައިގެ އުނދަގޫކަން ބޮޑު އަދި އެހައިމެ ދަތި ދުވަހަކަށެވެ. އެއީ، އެބައިމީހުން ދުނިޔޭގައި ކޮށްއުޅުނު ނުބައި ޢަމަލުތަކުގެ ސަބަބުންނެވެ.",""],["(10) އެ ދުވަހަކީ، އެއްވެސް ލުއިފަސޭހަ ކަމެއް އަދި ފާގަތި ކަމެއް ވިއަސް ކާފިރުންނަށް ނުވާނޭ ދުވަހެވެ. އަދި ގަދަފަދަ ޢުޤޫބާތާއި ވޭންދެނިވި ޢަޛާބުގެ ހިތިރަހަ ކާފިރުންނަށް ލިބޭނޭ ދުވަހެވެ. އަދި އެއިން މީހަކު ކިތަންމެ ކުޑަ ނުބައި ކަމެއް ކޮށްފައިވީ ނަމަވެސް، އެ ކަމަށް ވެސް އެކަށޭނަ ސަޒާ ދެއްވޭނޭ ދުވަސް މެއެވެ.",""],["(11) އަދި، އެހެން އެއްވެސް ފަރާތެއްގެ ބައިވެރިވުމެއް އަދި އެހީތެރިކަމެއް ވިއަސް ނެތި، އޭނާގެ މަންމަގެ ބަނޑުގައި އޭނާ އެކަނިމައިއެކަނި ލައްވައި ޤަރާރުކުރެއްވީ، ތިމަން إِلٰهއެވެ. ވީއިރު، އޭނާއާއި އޭނާ ކުރާ ހުރިހައި ކަމެއް، އިބަ ރަސޫލާ، ތިމަން إِلٰهއަށް ދޫކޮށްލައްވާށެވެ! އަދި އޭނާ ދުނިޔެއަށް އައި އިރު އޭނާއަށް މުދަލެއް އަދި ދަރިއަކު ވިއަސް ނެތެވެ. ކަން މިހެން ހުރިއިރު، އޭނާގެ ކިބައިން ބަދަލުހިއްޕެވުމަށް، ތިމަން إِلٰهُ ކުޅަދުންވަންތައެވެ.",""],["(12) އަދި އެއްވެސް އެއްޗެއް ނެތި ހުސްއަތާ ދުނިޔެއަށް އައުމަށް ފަހު، ތިމަންإِلٰهُ އޭނާއަށް ނުހަނުގިނަ މުދާ ދެއްވީމެވެ.",""],["(13) އަދި އޭނާގެ ގާތުގައި ރަށުގައި ތިބެގެން، އޭނާއަށް ޚިދުމަތްކޮށްދޭނޭ ފިރިހެން ދަރީން، ތިމަން إِلٰهُ އޭނާއަށް ދެއްވީމެވެ. އަދި ރިޒުޤު ހޯދުމަށް ޓަކައި ރަށުން ބޭރަށް ދަތުރުފަތުރު ނުކޮށް އުޅެވޭހައި ތަނަވަސްކަން އޭނާއަށާއި އޭނާއަށް ލިބުނު ދަރީންނަށް، ތިމަން إِلٰهُ ދެއްވީމެވެ.",""],["(14) އަދި ދުނިޔޭގައި އޭނާއަށް ކަންތައްތައް ފަހިކޮށްދެއްވައި ޢުމުރު ދިގުކުރެއްވީމެވެ. އަދި މީހުންގެ ކުރިމަތީގައި ޤަދަރުހުރި މާތް މީހެއްގެ ގޮތުގައި ލައްވައި އިއްޒަތާއި ޝަރަފު ވެސް، ތިމަން إِلٰهُ އޭނާއަށް ދެއްވީމެވެ.",""],["(15) އެ ހުރިހައި ނިޢުމަތްތައް އޭނާއަށް ދެއްވުމުން ވެސް، އެކަންކަމަށް ޝުކްރުވެރިވެ، ތިމަން إِلٰهއަށް އީމާންވުމުގެ ބަދަލުގައި، އޭނާގެ ކިބައިގައި އިތުރުވެގެންދިޔައީ ކާފިރުކަމެވެ. އެ ގޮތަށް ކަންތައް ކުރުމަށްފަހު ވެސް އޭނާ އެދެނީ، ތިމަން إِلٰهُގެ ނިޢުމަތް އަދިވެސް އޭނާއަށް އިތުރުރުކޮށްދެއްވައި، މުދަލާއި ދަރީން ގިނަކޮށްދެއްވުމަށެވެ.",""],["(16) ފާފަވެރިކަމާއި ފާޖިރުކަން ބޮޑު އެ މީހާ އެ އެދޭހައި ގޮތަކަށް، ހަމަހިލާ އެ ކަންތައްތަކެއް ނުވާނެއެވެ. މީގެ ފަހުން އޭނާއަށް އިތުރު ދަރީންނާއި އިތުރު މުދަލުގެ ނިޢުމަތް ވިއަސް، ތިމަން إِلٰهُ ނުދެއްވާހުށީމެވެ. އެހެނީ ހަމަކަށަވަރުން، ތިމަން إِلٰهُގެ ރަސޫލާއަށާއި، ތިމަން إِلٰهُ ބާވައިލެއްވި އާޔަތްތައް ދޮގުކޮށް ކާފިރުވެ ދެކޮޅުހެދި މީހަކު ކަމުގައި އޭނާ ވިއެވެ.",""],["(17) ނިކަންހުރެ، ނަރަކައިގެ ގަދަފަދަ ޢަޛާބު، އޭނާއަށް ތިމަން إِلٰهُ ދެއްވާހުށީމެވެ. އަދި ނަރަކައިގައިވާ ފަރުބަދައަކަށް އެރުމުގެ އުނދަގުލާއި ބުރަ އޭނާއަށް ޖައްސަވާހުށީމެވެ. އެހެންކަމުން، އޭނާ ނަރަކައަށް ވެއްދެވުމަށް ފަހު އޭނާއަކަށް އެއްވެސް އުފަލެއް އަރާމެއް ނުލިބޭނެތެވެ.",""],["(18) رَسُولُ اللهِ  ގެންނެވި ރިސާލަތާ މެދު ވިސްނައި ފިކުރުކޮށް އަދި ޤުރްއާނާ ދެކޮޅަށް ދައްކާނޭ ވާހަކައަކާ މެދު ވެސް ވިސްނައި ފިކުރުކޮށް ނުބައި ރޭވުން އޭނާ ރޭވިކަން ކަށަވަރެވެ.",""],["(19) ފަހެ، رَسُولُ اللهِ  ގެންނެވި ރިސާލަތާ އަދި ޤުރްއާނާ ދެކޮޅަށް ދައްކާނޭ ވާހަކައަކާ މެދު ވިސްނައި ފިކުރުކޮށް އޭނާ އެ ރޭވީ ކޮންފަދަ ނުބައި ރޭވުމެއްހެއްޔެވެ! އެ ނުބައި ރޭވުމުގެ ސަބަބުން، އޭނާގެ ކިބައިގައި ހުރި ނުބައިކަން، اللهُ  އިޢުލާނުކުރައްވައި، އޭނާ ނިކަމެތިކުރައްވައި، ދެރަކުރެއްވިއެވެ. އަދި ދުނިޔޭގައި ވެސް އޭނާއަށް ލަޢުނަތްލެއްވުނެވެ. އަދި އާޚިރަތުގައި އޭނާއަށް ހުންނާނީ ނުހަނު ގަދަފަދަ ވޭންދެނިވި ޢަޛާބުމެއެވެ.",""],["(20) ދެންވެސް، رَسُولُ اللهِ  ގެންނެވި ރިސާލަތާ އަދި ޤުރްއާނާ ދެކޮޅަށް ދައްކާނޭ ވާހަކައަކާ މެދު ވިސްނައި ފިކުރުކޮށް އޭނާ އެ ރޭވީ ކޮންފަދަ ނުބައި ރޭވުމެއްހެއްޔެވެ! އެ ނުބައި ރޭވުމުގެ ސަބަބުން، އޭނާގެ ކިބައިގައި ހުރި ނުބައިކަން، اللهُ  އިޢުލާނުކުރައްވައި އޭނާ ނިކަމެތިކުރައްވައި ދެރަކުރެއްވިއެވެ. އަދި ދުނިޔޭގައި ވެސް އޭނާއަށް ލަޢުނަތްލެއްވުނެވެ. އަދި އާޚިރަތުގައި އޭނާއަށް ހުންނާނީ ނުހަނު ގަދަފަދަ ވޭންދެނިވި ޢަޛާބުމެއެވެ.",""],["(21) ދެން އެއަށްފަހު، ޤުރްއާނާ ދެކޮޅަށް ވާހަކަދައްކައި، ފާޑުކިޔައި، އައިބުކިޔާނޭ ގޮތަކާ މެދު ވެސް އޭނާ ބަލައި ފިކުރުކޮށް ވިސްނިއެވެ.",""],["(22) ދެން، ޤުރްއާނާ ދެކޮޅަށް ފާޑުކިޔައި އައިބުކިޔާނޭ ގޮތެއް ނުވިސްނުމުން އޭނާ ކުރިކަމަކީ، ނިތްކުރިއަށް ރޫއަރުވައި މޫނު ކުނިކޮށް މޫނުމަތީން ނުރުހޭ ވައްތަރު ދެއްކުމެވެ.",""],["(23) ދެން އެއަށްފަހު އޭނާ ކުރިކަމަކީ، ޙައްޤު ޤަބޫލުނުކޮށް ޤުރްއާނަށާއި، رَسُولُ اللهِ  ގެންނެވި ދަޢުވަތަށް ފުރަގަސްދީ ބޮޑާވެގަތުމެވެ.",""],["(24) ދެން އެއަށްފަހު އޭނާ ބުންޏެވެ. ޖާދޫގަރުންގެ ފަރާތުން އައިސްފައިވާ އަސަރުގަދަ ސިޙުރެއް ކަމުގައި މެނުވީ، އެ ޤުރްއާން ނުވެއެވެ. އަދި ކޮންމެވެސް މީހެއްގެ ފަރާތުން، مُحَمَّدٌ އަށް ލިބިވަޑައިގެންނެވި އަދި އެ ރަސޫލާގެ އަރިހުން އެހެންމީހުން ނަޤުލުކުރާ ސިޙުރެއްކަމުގައި މެނުވީ، އެ ޤުރްއާން ނުވެއެވެ.",""],["(25) ހަމަކަށަވަރުން، އާދަމުގެ ދަރިއެއްގެ ބަސްކަމުގައި މެނުވީ، އެ ޤުރްއާން ނުވެއެވެ. އެ ޤުރްއާނަކީ، اللهُ ގެ ވަޙީ ބަސްފުޅެއް އަދި ކަލާމުފުޅެއް ވެސް ނޫނެވެ.",""],["(26) ނިކަންހުރެ، ސަޤަރު މި ނަން ކިޔުނު ނަރަކައަށް، ތިމަން إِلٰهُ އޭނާ ވައްދަވާހުށީމެވެ. އަދި ތަފާތު ބާވަތްބާވަތުގެ ގަދަފަދަ ޢަޛާބު އެ ތާނގައި އޭނާއަށް ލިބޭނެތެވެ. ދަންނާށެވެ! اَلْوَلِيدُ بْنِ الْمُغِيرَة ނޫނަސް އެ ފަދަ ނުކިޔަމަންތެރި ކޮންމެ މީހަކު ވެސް ވާނީ، މި އާޔަތުގައި ބަޔާންކުރައްވައިފައިވާ ފަދަ ގަދަފަދަ ޢަޛާބު ލިބޭނޭ މީހަކު ކަމުގައެވެ.",""],["(27) ސަޤަރު މި ނަން ކިޔުނު ނަރަކައަކީ ކޮން އެއްޗެއްކަން، އިބަ ރަސޫލާއަށް އެނގިވަޑައިގަންނަވާތޯއެވެ؟ އެ ތާނގެ ޢަޛާބުގެ ގަދަފަދަކަމުން، އެ ޢަޛާބަކީ ސިފަކުރެވޭނޭ އަދި ކިއެއްތަ! ޚިޔާލަށް ވެސް ގެނެވޭނޭ ޢަޛާބެއްނޫނެވެ.",""],["(28) އެ ނަރަކައަށް ވެއްދެވޭ އެއްވެސް މީހަކު އަދި އެއްޗެއް ވިއަސް، އެ ހުރިގޮތަށް ހުރުމަކަށް އެ ނަރަކަ ނުބަހައްޓާނެތެވެ. އަދި ނަރަކައަށް ވެއްދެވޭ އެއްވެސް މީހަކު އަދި އެއްޗެއް ވިއަސް އެ ނަރަކަ ދޫކޮށެއް ވެސް ނުމެލާނޭ މެއެވެ. އެހެންކަމުން، އަރާމު ލިބެނިވި ދިރުމަކުން ނަރަކަވެރީންނަކަށް ދިރުމެއް ނުލިބޭނެތެވެ. އަދި މަރުވެ އެ ތާނގެ ޢަޛާބުން މިންޖުވުމެއް ވެސް އެބައިމީހުންނަކަށް ނުމެވާނޭމެއެވެ.",""],["(29) އެ ނަރަކައަކީ، ހަށިތަކުގެ ހަންތަކާއި، ނާރުތަކާއި، ފަތިތައް، އަންދައި ކަޅުކޮށް، އެތާނގެ އަހުލުވެރީންގެ މޫނުގެ ކުލަ ތަޣައްޔަރުކޮށް އެބައިމީހުންގެ ގައިގެ ހަންދަމައި ނޮޅައިލަނިވި ތަނެކެވެ. އެ ފަދައިން ހަށިތައް އަންދާ ކޮންމެ ފަހަރަކު އަލުން އިހު ހުރި ގޮތަށް އިޢާދަވަމުން ދާނެތެވެ.",""],["(30) އެ ނަރަކަ ބެލެހެއްޓެވުމަށް ޓަކައި، الله  ލައްވައިފައިވާ ޒަބާނިއްޔަ މަލާއިކަތުންގެ އަދަދަކީ ނަވާރައެވެ. ދަންނާށެވެ! (عَلَيْهَا تِسْعَةَ عَشَرَ) މި އާޔަތް ބާވައިލެއްވުމުން ޤުރައިޝު ވަންހައިގެ މުޝްރިކުންނަށް أَبُو جَهْل ބުނިކަމުގައި ރިވާވެގެން ވެއެވެ. مُحَمَّدُ بْنِ عَبْدِ اللهِ ވިދާޅުވާ ގޮތުގައި، ނަރަކަ ބަލަހައްޓަވާ މަލާއިކަތުންގެ އަދަދަކީ ނަވާރައެވެ. ތިޔަބައިމީހުންގެ އަދަދު ނުހަނު ގިނައެވެ. ފަހެ، ތިޔަބައިމީހުން ކުރެން ކޮންމެ ދިހަ މީހުން ވެގެން ނަރަކަ ބަލަހައްޓަވާ މަލާއިކަތުންގެ ތެރެއިން އެކަކު ހިފައި ހައްޔަރުކޮށް ބަލިކުރުމަށް ނުކުޅެދެމުހެއްޔެވެ؟[57] އަދި މި ސޫރަތުގެ އެގާރަ ވަނަ އާޔަތުން ފެށިގެން ފަންސަވީސް ވަނަ އާޔަތުގެ ނިޔަލަށް ބާވައިލެއްވުނީ، اَلْوَلِيدُ بْنِ الْمُغيِرَةއާ ބެހޭގޮތުން ކަމުގައި މުފައްސިރުން ވިދާޅުވެފައިވެއެވެ.[58] އަދި ވެސް ރިވާވެގެން ވެއެވެ. (عَلَيْهَا تِسْعَةَ عَشَرَ) މި އާޔަތް ބާވައިލެއްވުމުން، މަލާމާތުގެ ގޮތުން أبُو الْأَشُدّ بْنِ أُسَيْدِ بْنِ كِلْدَةُ الْجُمَحِي ބުނިކަމުގައި ވެއެވެ. އޭގެ ތެރެއިން ސަތާރަ މީހުން އަހުރެން ހިފަހައްޓާނަމެވެ. ދެން ތިބި ދެ މީހުން، ތިޔަބައިމީހުން އެންމެން ވެގެން ހިފަހައްޓާށެވެ! ވީމާ، އެފަދަ ވާހަކަތަކަށް ރައްދުދެއްވައި އަންނަނިވި އާޔަތް ބާވައިލެއްވިއެވެ.[59]","[57]- مَوْقِعُ الْمُصْحَفِ الْإلِكْتُرُونِي التَّعْرِيفُ بِالسُّوَر\r[58]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي\r[59]- أَسْبَابُ النُّزُولِ لِلْإمَامِ الْوَاحِدِي"],["(31) އަދި ގަދަފަދަ މަލާއިކަތުން މެނުވީ ނަރަކައިގެ ބަނޑޭރިން ކަމުގައި، ތިމަން إِلٰهُ ނުލައްވަމެވެ. ފަހެ، އެއިން އެއްވެސް މަލާއިކަތަކާ ކުރިމަތިލައި މުޤާބަލާކުރުމަށް އިންސާނުންނަށް ކުޅަދާނަވާނީ ކިހިނަކުން ކޮންފަދައަކުންހެއްޔެވެ! އަދި އެއިން މަލާއިކަތެއްގެ މައްޗަށް ގަދަވެގަނެވޭނީ ވެސް ފަހެ ކާކަށްހެއްޔެވެ! ދަންނާށެވެ! އެއިން އެއްވެސް ކަމެއް ކުރުމަކީ، އެންމެހައި އިންސީންނާއި ޖިންނީން ބައިވެރިވި ކަމުގައި ވިއަސް، އެއްވެސް ޙާލެއްގައި ކުރެވޭނޭ ކަމެއް ނޫނެވެ. އެހެނީ، ނަރަކަ ބެލެހެއްޓެވުމާ ޙަވާލު ކުރައްވައިފައިވާ ޒަބާނިއްޔަ މަލާއިކަތުންނަކީ، اللهُ  ހެއްދެވި އެންމެ ގަދަފަދަ އެންމެ ވަރުގަދަ މަޚުލޫޤުންނެވެ. އަދި ޒަބާނިއްޔަ މަލާއިކަތުންގެ އަދަދު އޮނަވިހި ކަމުގައި، اللهُ  ލެއްވީ، އެ إِلٰهُއަށް އުރެދި ކާފިރުވާ މީހުން އިމްތިޙާނުކުރެއްވުމުގެ ގޮތުންނެވެ. އަދި އެ އަދަދާ މެދު ބާޠިލު ވާހަކަތައްދައްކައި އެބައިމީހުންގެ ފުރެދުންތެރިކަން އިތުރުވުމުގެ ސަބަބުން، އެބައިމީހުންގެ މައްޗަށް، އެ إِلٰهُ ލައްވާ ކޯފާއާއި އެބައިމީހުންނަށް ދެއްވާ ޢަޛާބު އިތުރުކުރެއްވުމަށެވެ. އަދި ޒަބާނިއްޔަ މަލާއިކަތުންގެ އަދަދު، ޤުރްއާނުގައި އައިސްފައިވަނީ ޙައްޤު ތެދު ގޮތުގައި ކަމަށާއި، އަހުލުކިތާބީންގެ ފޮތްތަކުގައި ވެސް އައިސްފައިވާ ފަދައިން ކަން އެބައިމީހުންނަށް އަންގަވައި ޔަޤީންކޮށް ދެއްވުމަށެވެ. އަދި ޒަބާނިއްޔަ މަލާއިކަތުންގެ އަދަދު އެ ފަދައިން ބަޔާންކޮށްދެއްވީ، އީމާންވި މީހުންގެ އީމާންކަން އިތުރުކޮށްދެއްވުމަށާއި، އިސްލާމް ދީނުގައި އަންގަވައިފައިވާ ގޮތަށް ޢަމަލު ކުރުމުގެ ހެޔޮ ތައުފީޤު މުއުމިނުންނަށް ދެއްވުމަށް ޓަކައެވެ. އެއީ، ތައުރާތާއި އިންޖީލުގައި ޒަބާނިއްޔަ މަލާއިކަތުންގެ އަދަދު އެންގެވި ގޮތާއި، ޤުރްއާނުގައި އަންގަވައިފައިވާ ގޮތާ އެއްގޮތްވުމުންނެވެ. އަދި ޒަބާނިއްޔަ މަލާއިކަތުންގެ އަދަދާ މެދު އީމާންވި މީހުންގެ ހިތުގައި އެއްވެސް ޝައްކުކަމެއް ނުއޮތުމަށް ޓަކައެވެ. އަދި ކޮންމެ ޒަމާނެއްގައިމެ، އެބައެއްގެ ހިތުގައި ނިފާޤުކަމުގެ ބަލި އަށަގެންފައިވާ މުނާފިޤުންނާއި ކާފިރުން ވެސް، އެ އަދަދާ މެދު ޝައްކުތައް އުފައްދައި އިންކާރުކޮށް، އަންނަނިވި ފަދައިން ބުނުމަށް ޓަކައެވެ. މި އާޔަތުގައި، ޒަބާނިއްޔަ މަލާއިކަތުންގެ ޢަދަދަކީ ނަވާރަ ކަމުގައި އެންގެވި އެންގެވުމުން، اللهُ އެދިވޮޑިގަންނަވަނީ ކޮންކަމެއް ބާވައެވެ! ދަންނާށެވެ! އެ ފަދަ މިސާލުތަކުގެ ވަސީލަތުން، اللهُ  އިރާދަކުރެއްވި އަޅަކަށް ހިދާޔަތުދެއްވައި، މަގުފުރެއްދެވުމަށް އިރާދަކުރެއްވި އަޅަކު މަގުފުރައްދަވަތެވެ. އަދި އިބަ ރަސޫލާގެ ސާހިބުވަންތަ إِلٰهُ އުފެއްދެވި ޒަބާނިއްޔަ މަލާއިކަތުންގެ އަދަދު ނަވާރަ ކަމުގައި ވިއަސް، އެއިން ކޮންމެ މަލާއިކަތަކަށްމެ އެތަކެއް އެހީތެރި މަލާއިކަތުން ވެސް ވެއެވެ. ވީމާ، މަލާއިކަތުންނަށް ދެއްވައިފައިވާ ބާރާއި އެ މަލާއިކަތުންގެ ލަޝްކަރުގެ އަދަދާއި ޚަބަރު، اللهُ  ފިޔަވައި އެހެން އެއްވެސް ފަރާތަކަށް ނޭނގޭނެތެވެ. އަދި ނަރަކައިގެ ވާހަކަތަކާއި އެތަން ބަލަހައްޓަވާ މަލާއިކަތުންގެ އަދަދު އަންގަވައިފައި އެ ވަނީ، އެ ވާހަކައިން އެންމެހައި މީސްތަކުން އިރްޝާދާއި ނަސޭހަތް ލިބިގަތުމަށް ޓަކައެވެ. ވީމާ، އެ ވާހަކައަކީ އާދަމުގެ ދަރީންނަށް ޓަކައިވާ ޢިބުރަތްތެރި ހަނދާންކޮށްދެއްވުމެއް ކަމުގައި މެނުވީ ނުވެއެވެ. އަދި އެ ވާހަކަތައް އައިސްފައި ވަނީ، اللهُ ގެ ކުޅަދުންވަންތަކަމުގެ ބޮޑުކަން ދެނެގަތުމަށާއި، އެ إِلٰهُ އަށް އެއްވެސް އެހީތެރިއަކު ބޭނުންވެވޮޑިގެންނުވާ ކަން މީސްތަކުން ދެނެގަތުމަށް ޓަކައި ވެސް މެއެވެ.",""],["(32) مُحَمَّدٌ  ގެންނެވި ރިސާލަތުގައި ބަޔާންކުރެއްވިގެންވާ އެންމެހައި ވާހަކަތަކަކީ، އެއްގޮތަކަށް ވެސް ކާފިރުން އެ ބުނާ ފަދަ ދޮގު ވާހަކަތަކެއް ނޫނެވެ. އަދި، رَسُولُ اللهِ  މީސްތަކުންނަށް އިންޒާރުކުރެއްވި ނަރަކައިގެ ވާހަކަތަކަކީ ވެސް ތެދު ވާހަކަތަކެއް ކަމުގެ މައްޗަށް، ހަނދު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(33) އަދި ނަރަކައިގެ ވާހަކަތަކުގެ ތެދުކަމުގެ މައްޗަށް، ރޭގަނޑު ނިމިގެންދާ ހިނދު، އެ ރޭގަނޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(34) އަދި ނަރަކައިގެ ވާހަކަތަކުގެ ތެދުކަމުގެ މައްޗަށް، ފަތިސްވެ އަލިވެގެން އަންނަ ހިނދު އެ ފަތިސް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(35) ހަމަކަށަވަރުން އެ ނަރަކައަކީ، އެއަށް ވުރެން ބޮޑު އެހެން ބަލާއެއްނުވާ އެންމެ ބޮޑު ބަލާކަން ކަށަވަރެވެ. އެ ތާނގެ ޚަބަރުތަކަކީ، ހިތްތައް ދަތިވެ، ނޭވާހާސްވެ، ހޭނެތޭ ފަދަ ބިރުވެރި ޚަބަރުތަކެކެވެ. ދަންނާށެވެ! مُحَمَّدٌ ގެ ރިސާލަތު ދޮގުކުރުމަކީ، ނަރަކައިގެ ބޮޑު ބަލާއާ ކުރިމަތިލާން ޖެހޭނޭ ކަމެއް ކަން ކަށަވަރެވެ.",""],["(36) އެ ނަރަކައަކީ، އާދަމުގެ ދަރީންނަށް ޓަކައި ހުރި އެންމެ ބިރުވެރިކަން ބޮޑު އިންޒާރެވެ. އެ ތަނުގެ ވާހަކައިން އިންޛާރުކުރައްވައިފައި އެ ވަނީ، ބޮޑާކަމާއި ކިބުރުވެރިކަން ދޫކޮށް، އެ ވާހަކަތަކުން އިބުރަތް ލިބިގަނެ، ހެޔޮ ޢަމަލުކޮށް، އާޚިރަތުގެ ބާއްޖަވެރިކަން ހޯދުމަށް އިންސާނާ މަސައްކަތްކުރުމަށް ޓަކައެވެ.",""],["(37) އެހެންކަމުން، ތިޔަބައިމީހުންގެ ތެރެއިން ބޭނުން މީހަކު، އެ ނަރަކައިގެ ވާހަކައިން ޢިބުރަތް ލިބިގަނެ، ހެޔޮކަންތައްތައް ކުރުމުގައި އެކަކު އަނެކަކާ ވާދަކޮށް، އީމާންކަމުގައި އެކަކަށް ވުރެން އަނެކަކު ކުރިއަރައި ގޮސް، اللهُ ގެ ޙަޟްރަތަށް ކުއްތަންވުމަށް ގަދައަޅައި މަސައްކަތް ކުރުމަކީ، އެ މީހެއްގެ އަމިއްލަ އިޚުތިޔާރުގައިވާ ކަމެކެވެ. ނުވަތަ ތިޔަބައިމީހުންގެ ތެރެއިން ބޭނުން މީހަކު، ހެޔޮކަންތައްތައްނުކޮށް ދޫކޮށްލައި ފަހަތަށްޖެހި، اللهُ އަށް އުރެދި ނުބައި ކަންތައްތައްކޮށް، އެ إِلٰهُގެ ކޯފާއަށް ހުށަހެޅިގަތުމަކީ ވެސް، އެ މީހެއްގެ އަމިއްލަ އިޚުތިޔާރުގައިވާ ކަމެކެވެ.",""],["(38) ޤިޔާމަތް ދުވަހުން، ކޮންމެ ނަފުސެއްމެ ވާނީ ދުނިޔޭގައި އެ ނަފުސެއް ކުޅަ ޢަމަލެއްގެ މައްޗަށް ރަހުނުކުރެވި ބަނދެވި ހައްޔަރުވެފައެވެ. ނުބައި ޢަމަލުކުޅަ ނަފުސެއް ނަމަ އޭނާ ހިފެހެއްޓި އޭނާއަށް ޢަޛާބު ދެއްވޭނެތެވެ.",""],["(39) ކަނާތްފަރާތުގެ އަހުލުވެރީން ފިއަވައި އެހެން ބަޔަކަށް، ބަޔާންވެދިޔަ ރަހުނުން ސަލާމަތެއް ނުވެވޭނެތެވެ. ދަންނާށެވެ! ކީރިތި ޤުރްއާނަށް ޢަމަލުކޮށް، ރަސޫލާގެ ސުންނަތާ ތަބާވެ، ހެޔޮ ޢަމަލުކުރި މީހުން ވާނީ އެބައިމީހުން ކުރެވުނު ރަހުނުން މިނިވަންކުރެއްވި ދޫކޮށްލެއްވިގެންނެވެ.އެހެންކަމުން، އެބައިމީހުންނަށް ހުންނާނީ ސުވަރުގޭގެ ދާއިމީ ނިޢުމަތެވެ.",""],["(40) ކަނާތްފަރާތުގެ އަހުލުވެރީން ނިޢުމަތުން ފުރިގެންވާ ސުވަރުގެތަކަށް ވަންނާނީ އުފަލުން ފުރިފައި ތިބުމާ އެކު ރަނގަޅު ހެޔޮ ޙާލުގައެވެ. އެތާނގައި ތިބޭއިރު އެކަކު އަނެކަކާ ވާހަކަދައްކައި އުޅުމުން އުފަލާއި ހިތްހަމަޖެހުން އެބައިމީހުންނަށް އިތުރުވާނެތެވެ.",""],["(41) އަދިވެސް ސުވަރުގެވަންތަވެރީންގެ ހިތްހަމަޖެހުމާއި އުފާ އިތުރުވުމަށް ޓަކައި، އެ ސުވަރުގެތަކުގައި އެބައިމީހުން ތިބޭ އިރު، ނަރަކައަށް ވަދެތިބި މުޖުރިމުންނަށް ބަލައި، އެބައިމީހުންނާ ސުވާލުކޮށް އުޅެވޭނޭ ގޮތް، ސުވަރުގެވަންތަވެރީންނަށް، اللهُ  މިންވަރުކޮށްދެއްވާނެތެވެ. އެ މުޖުރިމުންނަކީ، ދުނިޔޭގައި އުޅުނު އިރު، اللهُ އަށް އުރެދި ކާފިރުވެ އަމިއްލަ ނަފުސަށް އަނިޔާވެރިވި މީހުންނެވެ.",""],["(42) ސުވަރުގޭގެ އަހުލުވެރީން ނަރަކަވަންތަވެރީންނާ ސުވާލުކޮށް އަހާނެތެވެ. ތިޔަބައިމީހުން ނަރަކައަށް ވެއްދުނީ ކޮން ޢަމަލެއް ކޮށްގެންހެއްޔެވެ؟ އެ ސުވާލުގެ ސަބަބުން، ނަރަކަވަންތަވެރީންނަށް ލިބެމުންދާ ވޭނާއި ކެކުޅުން އިތުރުވެގެން ދާނެތެވެ.",""],["(43) އެ ސުވާލުގެ ޖަވާބުގައި އެބައިމީހުން ބުނާނެތެވެ. ދުނިޔޭގައި އުޅުނު އިރު ފަރުޟު ނަމާދުކޮށް އުޅުނު މީހުންގެ ތެރެއަކު ތިމަންމެން ނުވަމުއެވެ.",""],["(44) އަދި ވެސް ބުނާނެތެވެ. ދުނިޔޭގައި އުޅުނުއިރު ފަރުޟު ޒަކާތެއް ތިމަންމެން ނުދެމުއެވެ. އަދި ފަޤީރުންނާއި މިސްކީނުންނަށް ޞަދަޤާތްކޮށް އެބައިމީހުންނަށް ކާންދީ ހެޔޮކޮށް ހިތައެއް ވެސް ތިމަންމެން ނޫޅެމުއެވެ.",""],["(45) އަދި ވެސް ބުނާނެތެވެ. ބާޠިލުގެ އަހުލުވެރީންނާ އެކު ބާޠިލު ކަންތައްތަކުގައި ބައިވެރިވެ ބާޠިލު ވާހަކަތައްދައްކައި އަހުރެމެން ވެސް އުޅުނީމުއެވެ. އަދި މަގުފުރެދޭ މީހުންނާ ބައިވެރިވެ މަގުފުރެދި އުޅުނީމުއެވެ. އަދި އޭގެ އިތުރަށް، ފާފަވެރިވާ ވާހަކަތަކާއި ނަހީކުރެއްވުނު ކަންތައްތަކުގެ ވާހަކަތައް ވެސް ދުނިޔޭގައި އުޅުނު އިރު އަހުރެމެން ދައްކައި އުޅުނީމުއެވެ. އަދި ދޮގު ވާހަކަތައްދައްކައި ދޮގު ހެކިދީ ވެސް އުޅުނީމުއެވެ.",""],["(46) އަދި ހަމައެހެންމެ، ޤިޔާމަތް ދުވަސް އަންނާނޭކަމަށް އިންކާރުކޮށް، ޙިސާބުބެއްލެވި ޖަޒާއާއި ސަޒާ ދެއްވުމަކީ އޮތްކަމެއް ނޫން ކަމުގައި ބުނެ، އެ ދުވަހުން ހިނގާނޭ ކަންތައްތައް ވެސް އަހުރެމެން ދޮގުކުޅައީމުއެވެ.",""],["(47) މަރުގެ ސަކަރާތް އައިސް އަހުރެމެންނާ ކުރިމަތިލައިފުމަށް ދާނދެން، އަހުރެމެން ތިބީ، އަލުންދިރުއްވައި މަޙްޝަރުކުރެއްވޭނޭ ކަމަށް އިންކާރުކޮށް، މަގުފުރެދުމުގެ ތެރޭގައެވެ. ބަޔާންވެދިޔަ ގޮތުގެ މަތީގައި ވަނިކޮށް އަހުރެމެންނާ ކުރިމަތިލި މަރަކީ ބުރަކަށިތައް ބިންދައިލާ ފަދަ ވޭންހުރި މަރެކެވެ.",""],["(48) ފަހެ، މަލާއިކަތުންނާއި ރަސޫލުންނާއި ޞާލިޙު އަޅުތަކުންގެ ތެރެއިން ޝަފާޢަތްތެރިވާ ފަރާތްތަކުގެ ޝަފާޢަތުން ވިއަސް، މަގުފުރެދުނު މީހުންނަކަށް އެއްވެސް ފައިދާއެއް ނުކުރާނެތެވެ. އަދި ޝަފާޢަތްތެރިވާ އެއްވެސް ބައެއްގެ ޝަފާޢަތުން ވިއަސް އެބައިމީހުންނަށް ލިބޭ ޢަޛާބު ކުޑަވެގެނެއް ވެސް ނުމެދާނެތެވެ. އެހެނީ، ބައެއްގެ ޝަފާޢަތުން އެއްވެސް ބަޔަކަށް ޤިޔާމަތް ދުވަހުން ފައިދާއެއް ކުރާނީ، ޝަފާޢަތްލިބޭ މީހުންގެ ކިބައިގައި އެކަމަށް ކުޑަވެސް ޙައްޤުވެރި ކަމެއް އޮތުމާ އެކު، اللهُ  އެ ބަޔަކު ދެކެ ރުހިވޮޑިގަންނަވައި، އެބަޔަކަށް ޓަކައި ޝަފާޢަތްތެރިވުމުގެ އިޛުނަ، އެ إِلٰهُ ދެއްވައިފި ނަމައެވެ.",""],["(49) ފަހެ، މަތިވެރިވެގެންވާ ނަސޭހަތާއި ހިތްތަކަށް އަސަރުކުރުވަނިވި އިރްޝާދުން ފުރިގެންވާ، ކީރިތި ޤުރްއާނަށް ފުރަގަސްދީ އަދި އެ ޤުރްއާނުގައި އަންގަވައިފައިވާ އެންގެވުންތަކާ މެދު އެއްވެސް ފަރުވާލެއް ނުބަހައްޓައި މޫނު އަނބުރައިލައި، އެ ޤުރްއާނާ ދުރަށް އެބައިމީހުން އެ ދަނީ ކީއްވެގެން އަދި ކޮން ސަބަބަކާހެދިހެއްޔެވެ!",""],["(50) އެބައިމީހުން، ކީރިތި ޤުރްއާނުގެ އަޑުނާހައި، އެ ޤުރްއާނަށް ފުރަގަސްދީ، ފިލާން އުޅެނީ، ބިރުގެންފައިވާ ވަލު ޙިމާރުތަކެއް ފިލާން ދުވާ ފަދައިންނެވެ. ކާފިރުންގެ އެ ޢަމަލަކީ ކޮންފަދަ ނުބައި ޢަމަލެއްހެއްޔެވެ؟",""],["(51) ކީރިތި ޤުރްއާނުގެ އަޑު ނޭހުމަށާއި، ރަސޫލާގެ ދަޢުވަތުގެ އަޑު ނޭހުމަށް ޓަކައި، ކާފިރުން ފިލާންއުޅެނީ ޝިކާރަކޮށް ކަށި ހަފައި ކާ ސިންގާއަކަށް ފިލާން ދުވާ، ވަލު ޙިމާރުތަކެއް ފަދައިންނެވެ. ދަންނާށެވެ! ވަލު ޙިމާރުތަކަށް ހެޔޮ ގޮތާއި ނުބައި ގޮތް ނުވިސްނޭ ފަދައިން، އެ ކާފިރުންނަކަށް ވެސް ޙައްޤާއި ބާޠިލެއް ނުވިސްނެއެވެ.[60]","[60]- تَفْسِيرُ جَامِعِ الْبَيَانِ لِلْإمَامِ مُحَمَّدِ بْنِ جَرِيرِ الطَّبَرِي"],["(52) އަދި ކިއެއްތަ! ޤުރައިޝު ވަންހައިގެ ބޮޑުންކުރެ ކޮންމެ ކާފިރަކުމެ އެދެނީ، مُحَمَّدٌ ގެ މައްޗަށް ޤުރްއާން ބާވައިލެއްވި ފަދައިން، ލިޔެވިގެންވާ ފޮތެއް، އެއިން ކޮންމެ މީހެއްގެ މައްޗަށްމެ، اللهُ  ބާވައިލެއްވުމަށެވެ. ދަންނާށެވެ! ތަފުސީރު ޢިލްމުވެރީން ވިދާޅުވެފައި ވެއެވެ. ޤުރައިޝު ވަންހައިގެ ކާފިރުންގެ ތެރެއިން ބޮޑުންގެ ބަޔަކު، مُحَمَّدٌ އަށް ދެންނެވިއެވެ. اللهُ ގެ ޙަޟްރަތުން ފޮނުއްވިގެންވާ ޙައްޤު ރަސޫލަކު ކަމުގައި ތިބާ ވެވަޑައިގަންނަވަނީ ނަމަ، ތިމަންމެންގެ ތެރެއިން ކޮންމެ ފިރިހެނަކަށް ވެސް، اللهُ ގެ ޙަޟްރަތުން ފޮތެއް ބާވައިލެއްވެން ވާނެއެވެ. އަދި ހަމަކަށަވަރުން، އެއިން ކޮންމެ ފޮތެއްގައިމެ، ތިބާއީ، اللهُ  ފޮނުއްވި ރަސޫލަކު ކަމުގައި ލިޔެވި ބަޔާންވެފައި ވެސް އޮންނާން ވާނެއެވެ.[61]","[61]- تَفْسِيرُ جَامِعِ الْبَيَانِ لِلْإمَامِ مُحَمَّدِ بْنِ جَرِيرِ الطَّبَرِي"],["(53) ޤުރައިޝު ވަންހައިގެ ކާފިރުންގެ ބޮޑުން އެ އެދޭ ގޮތަށް، ހަމަހިލާ އެ ކަމެއް ނުވާނެތެވެ. އެހެނީ، ނަބީކަމާއި ރަސޫލު ކަމަކީ މީހަކު އެދޭ އެދުމާ އެއްގޮތަށް، اللهُ  ދެއްވާ ކަމެއްނޫނެވެ. އަދި ކިއެއްތަ! ނަބީކަމާއި ރަސޫލުކަމަކީ މީސްތަކުންގެ ތެރެއިން، اللهُ  އިޚުތިޔާރުކުރައްވާ ބަޔަކަށް، އެ إِلٰهُ ދެއްވާ ކަމެކެވެ. ދަންނާށެވެ! ޙަޤީޤަތުގައި ވެސް، ޤުރއާނުގެ އަޑު އެ ކާފިރުން ނާހަނީ، އާޚިރަތް ދުވަހާ މެދު ބިރު ނުގަންނާތީއާއި ޙިސާބުބެއްލެވި ޖަޒާދެއްވޭނޭ ކަން ތެދުކޮށް ޔަޤީން ނުކުރާތީއެވެ.",""],["(54) އެ ޤުރްއާނަކީ، އެއްގޮތަކަށް ވެސް ކާފިރުން އެ ހީކުރާފަދަ ފޮތެއްނޫނެވެ. ހަމަކަށަވަރުން، އެ ޤުރްއާނަކީ، އެ ފޮތުން ނަސޭހަތް ލިބިގަންނަން އެދޭ ބަޔަކަށް ފުރިހަމަ ނަސޭހަތް ލިބިދެނިވި ފޮތެކެވެ. އަދި އެ ފޮތަކީ، މީސްތަކުންނަށް ޓަކައިވާ ހަނދާން ކޮށްދެއްވުމެއް ވެސް މެއެވެ.",""],["(55) ފަހެ، ތެދު މަގު ލިބިގަންނާން ބޭނުން ކޮންމެ މީހަކުމެ، އެ ޤުރްއާނުގެ ވަސީލަތުން ތެދު މަގު ލިބިގަންނަހުށިކަމެވެ! އަދި ހިދާޔަތު ލިބިގަތުމަށް އެދޭ ކޮންމެ މީހަކުމެ އެ ފޮތުން ހިދާޔަތު ލިބިގަންނަހުށިކަމެވެ! އަދި ނަސޭހަތް ލިބިގަތުމަށް އެދޭ ކޮންމެ މީހަކުމެ އެ ފޮތުން ނަސޭހަތް ލިބިގަންނަހުށިކަމެވެ!",""],["(56) އަދި، اللهُ  އިރާދަކުރެއްވި ބަޔަކަށް މެނުވީ، އެ ޤުރްއާނުން އިރްޝާދާއި ނަސޭހަތް ލިބިގަނެ ތެދުމަގު ޙާޞިލެއް ނުކުރެވޭނެތެވެ. ދަންނާށެވެ! اللهُ  ވަނީ، ރަސޫލުން ފޮނުއްވައި، އެ إِلٰهُ ރުހިވޮޑިގަންނަވާ މަގާއި ރުހިވޮޑިނުގަންނަވާ މަގު މީސްތަކުންނާ ހަމައަށް ފޮނުއްވައި، އެ މީހަކު ބޭނުން މަގަކުން ހިނގުމުގެ އިޚުތިޔާރު ކޮންމެ މީހަކަށްމެ ދެއްވައިފައެވެ. އަދި، އެ إِلٰهُ ރުހިވޮޑިގަންނަވާ މަގުން ހިނގައިފި ބަޔަކަށް ސުވަރުގޭގެ ނިއުމަތްތައް ދެއްވާނޭކަމަށާއި، އެ إِلٰهއަށް އުރެދި ނުކިޔަމަންތެރިވާ ބަޔަކަށް ނަރަކައިގެ ޢަޛާބުދެއްވާނޭ ކަން އަންގަވައިފައެވެ. ވުމާއެކު، اللهُ އީ، އެންމެހައި މީސްތަކުން، އެ إِلٰهއަށް ބިރުވެތިވެ، އެ إِلٰهއަށް އުރެދެވޭ ހުރިހައި ކަމެއް ދޫކޮށްލުމާ އެކު، ހަމައެކަނި އެ إِلٰهއަށް ކިޔަމަންވުން ޙައްޤު إِلٰهއެވެ. އަދި، اللهُ އީ، އެ إِلٰهއަށް ކިޔަމަންތެރިވެ ބިރުވެތިވާ މުއުމިނުންނަށް ކުރެވިފައިވާ ފާފަ ފުއްސެވުމުގެ ވެރި إِلٰهއެވެ. އަދި އެ ފަދަ މުއުމިނުންނަށް ފާފަ ފުއްސެވުމުގައި ނުހަނު ދީލަތިވަންތަ إِلٰهއެވެ.",""],["سُورَةُ الْقِيَامَةِއަކީ މައްކީ ސޫރަތެކެވެ. މި ސޫރަތުގައި ވަނީ (40) ސާޅީސް އާޔަތެވެ. އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރްއާނުގެ (57) ހަތްދިހަ ފަސްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْقَارِعَةއަށް ފަހުގައެވެ. މި ސޫރަތް ފައްޓަވައިފައި ވަނީ، ހުވާގެ ވަޙީބަސްފުޅަކުންނެވެ. އަދި سُورَةُ الْقِيَامَةِގެ ނަމުން މި ސޫރަތަށް ނަންދެވުނީ، ޤިޔާމަތް ދުވަހުން މީސްތަކުންނަށް ދިމާވާނޭ ބިރުވެރިކަމާއި ނުރައްކައުތެރިކަމުގެ ބޮޑުކަމުގެ ވާހަކަތައް މި ސޫރަތުގައި ވާތީއެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މިސޫރަތުގައި އައިސްފައެއް ނުވެއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[62] މި ސޫރަތުގެ ކުރީކޮޅުގައި ވަނީ ޙިސާބުބައްލަވައި ޖަޒާދެއްވާ ޤިޔާމަތް ދުވަހުން ހިނގާނޭ ބައެއް ކަންތައްތަކާއި، އެ ދުވަހުން ކާފިރުންނަށް ކުރިމަތިވާނޭ ބިރުވެރިކަމުގެ ބައެއް ވާހަކަތަކާއި، އެ ދުވަސް އަންނާނޭ ކަމުގެ ބައެއް ދަލީލުތަކެވެ. އަދި، جِبْرِيلُ  ވަޑައިގެން، ކީރިތި ރަސޫލާއަށް ޤުރްއާނުގެ އާޔަތްތައް ކިޔަވައިވިދާޅުވެދެއްވާ ވަގުތު ހަނުހުންނެވުމަށާއި، އެ ކިޔަވައިވިދާޅުވެދެއްވާ އާޔަތްތައް ކަނުލައި އައްސަވައި، އެ އާޔަތްތަކާ ތަބާވެ ވަޑައިގެންނެވުމަށް، اللهُ ގެ ރަސޫލާއަށް، އެ إِلٰهُ ދެއްވި އިރްޝާދުގެ ވާހަކަތައް ވެސް، މި ސޫރަތުގައި ވެއެވެ. އަދި ކޮންމެ މީހަކުމެ މަރަށް ޙާޟިރުވުމުން އެމީހަކާ މެދު ކަންތައްތައް ހިނގާނޭ ގޮތުގެ ވާހަކައާއި، ޤިޔާމަތް ދުވަހުން މީސްތަކުން ދެ ބަޔަކަށް ބެހޭނޭ ކަން ވެސް، މި ސޫރަތުގައި އަންގަވައިފައިވެއެވެ. އަދި ޤުރްއާން ދޮގުކޮށް، مُحَمَّدٌ ގެ ރިސާލަތަށް އިންކާރުކޮށް، ބޮޑާވެގަނެ، އީމާންކަމަށް ފުރަގަސްދީ، މަގުފުރެދުން ޚިޔާރުކޮށް، ކާފިރުވާ ކޮންމެ މީހަކާ މެދު، އެ ދުވަހުން ކަންތައްތައް ކުރެއްވޭނޭ ގޮތުގެ ވާހަކަ ވެސް، މި ސޫރަތުގައި ވޭމެއެވެ. މިސޫރަތް ނިންމަވައިލައްވައިފައި ވަނީ، އުޅޭނޭ ގޮތަކަށް އުޅޭން އިންސާނާ ދޫކޮށްލެއްވިފައި ނުވާކަމާއި، އަގެއް ނެތް މަނިފޮދުވަރަކުން އެ އިންސާނާ އުފެއްދެވި إِلٰهއީ، އޭނާ މަރުވުމަށް ފަހު އަލުން ދިރުވުމަށް ކުޅަދުންވަންތަވެވޮޑިގެންވާ إِلٰهކަން އެންގެވުމުންނެވެ.[63]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ޙިސާބުބައްލަވައި ޖަޒާއާއި ސަޒާދެއްވާ ޤިޔާމަތް ދުވަސް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! اللهُ  އެދިވޮޑިގަންނަވާ ކޮންމެ އެއްޗެއް ގަންދެއްވައި، އެ إِلٰهُ ހުވާ ބަސްފުޅު ވަޙީކުރައްވަތެވެ. އެހެނީ، ކޮންމެ އެއްޗެއް ގަންދެއްވައި ހުވާކުރެއްވުމަކީ، ހަމައެކަނި އެ إِلٰهُއަށް ލިބިވޮޑިގެންވާ ޙައްޤެކެވެ. ނަމަވެސް، اللهُ ގެ އަޅުތަކުންނަށް، އެ إِلٰهُ ނޫން އެހެން ފަރާތެއް ނުވަތަ އެއްޗެއް ވިއަސް ގަންދީ ހުވާކުރުމުގެ ޙައްޤު ލިބިގެނެއްނުވެއެވެ. ވީމާ، އެ إِلٰهُގެ އަޅުތަކުންނަށް ހުއްދަވާނީ، ހަމައެކަނި اللهُ  ގަންދީ ހުވާކުރުން ކަމުގައި ވާއިރު، އެ إِلٰهُ ނޫން އެހެން ފަރާތެއް ގަންދީ މީހަކު ހުވާކޮށްފި ނަމަ، އެ ކަން ވާނީ އެ މީހަކު ކުރި ޝިރުކެއް ކަމުގައެވެ. ދަންނާށެވެ! ޤިޔާމަތް ދުވަސް ގަންދެއްވައި، اللهُ  ހުވާކުރެއްވުމުން އެނގި ޔަޤީންވަނީ އެ ދުވަހުގެ ބިރުވެރިކަމުގެ ބޮޑުކަމާއި ނުރައްކާތެރިކަމެވެ.[64]","[62]- اَلتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي\r[63]- اَلتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[64]- اَلتَّفْسِيرُ الْكَبِيرُ مَفَاتِيحُ الْغَيبِ لِلْإِمَامِ فَخْر الدِّينِ الرَّازِي وَزُبْدَةُ التَّفْسِيرُ لِلدَّكْتُور مُحَمَّدِ بْنِ سُلَيْمَانِ الْأشْقَر"],["(2) އަދި، النَّفْسُ اللَّوَّامَة ގަންދެއްވައި، ތިމަން إِلٰهُ ހުވާކުރައްވަމެވެ. النَّفْسُ اللَّوَّامَةއަކީ، ތިމާއަށް ކުރެވޭ ފާފަތަކާ މެދު ހިތާމަކޮށް، ތިމާއަށް ހެޔޮކަންތައް ކުރެވޭލެއް މަދުވެފައި ހެޔޮ ކަންކަމަށް ސަމާލުކަން ދެވޭލެއް ކުޑަކަމަށް ޓަކައި ކަންބޮޑުވެ ދެރަވާ މުއުމިނު އަޅާގެ ނަފުސެވެ. އަދި އެ ފަދަ ނަފުސު ހިތާހިތާ ބުނާނެތެވެ. ނުބައި ކަންތައްތައް ތިޔަ ކުރަނީ ކީއްވެގެންހެއްޔެވެ؟ އަދި ގިނަގިނައިން ހެޔޮ ކަންތައްތައް ނުކުރަނީ ވެސް ކީއްވެގެންހެއްޔެވެ؟ ދަންނާށެވެ! ދުނިޔޭގައި އުޅުނު އިރު، اللهُ ގެ އެންގެވުންތަކާ މެދު، ފަރުވާ ކުޑަކުރި ކޮންމެ ނަފުސެއްމެ، އާޚިރަތް ދުވަހުން އެ ކަމާ މެދު ހިތާމަކޮށް އަމިއްލަ ނަފުސަށް މަލާމާތްކުރާނެތެވެ. ދަންނާށެވެ! ޤިޔާމަތް ޤާއިމުވާ ދުވަހުން، ކޮންމެ މީހެއްގެ ކަށިތައް ވެސް އެއްކުރައްވައި އަލުން ދިރުއްވައި، ޙިސާބުބައްލަވައި ޖަޒާއާއި ސަޒާ ދެއްވުމަށް ޓަކައި އެންމެހައި މީސްތަކުން މަޙްޝަރުކުރައްވާނޭ ކަން އެބައިމީހުންނަށް އެންގެވުމުގެ ގޮތުން، މި ސޫރަތުގެ ފުރަތަމަ ދެ އާޔަތުގައި، اللهُ  ހުވާގެ ބަސްފުޅު ވަޙީކުރައްވައިފައި ވެއެވެ.[65]","[65]- مَوْقِعُ الْمُصْحَفِ الْإلِكْتُرُونِي التَّعْرِيفُ بِالسُّوَر"],["(3) اللهُ އަށް އުރެދި ކާފިރުވި އިންސާނާ ހީކުރަނީ، އޭނާގެ ކަށިތައް ފީވެ ފުނޑުފުނޑުވެ ވެއްޔަށް ވުމަށް ފަހު، ތިމަން إِلٰهُ އެ ކަށިތައް އެއްކުރައްވައި ޖަމާނުކުރައްވާނޭ ކަމަށްހެއްޔެވެ؟ އަދި ޤިޔާމަތް ދުވަސް ނާންނާނޭ ކަމަށްހެއްޔެވެ؟ اللهُ އަށް އުރެދި ކާފިރުވި އިންސާނާ އެ ހީކުރަނީ ކިހައި ބާޠިލު އަދި ކިހައި ބޮޑު ކުށްހީއެއްހެއްޔެވެ؟",""],["(4) އެއްގޮތަކަށް ވެސް އޭނާ އެ ހީކުރާ ގޮތަކަށް އެ ކަމެއް ނުވާނެތެވެ. އެންމެހައި މީސްތަކުން މަރުވެ ނެތިދިއުމަށް ފަހު، ކޮންމެ މީހެއްގެ ވީރާނާވެފައިވާ ކަށިތައް އެއްކުރެއްވުމަށް، ތިމަން إِلٰهُ ކުޅަދުންވަންތަވެވޮޑިގެންވަމެވެ. އަދި އިންސާނާގެ އަތުގެ އިނގިލިތަކާއި ފައިގެ އިނގިލިތައް އެއް އިނގިލި އަނެއް އިނގިއްޔާ އެއްކުރައްވައި، ޖަމަލުގެ މޮށްގަނޑު ހުންނަ ގޮތަށް ހެއްދެވުމަށް ވެސް، ތިމަން إِلٰهُ ކުޅަދުންވަންތަވެވޮޑިގެންވަމެވެ. ކަން މިހެން ހުރުމާ އެކު ވެސް، އިންސާނާގެ އަތާއި ފައިގެ އިނގިލިތަކުގައި، ނިޔަފަތިތަކާއި، ކުދިކުދި އެތައް ކަށިކޮޅުތަކަކާއި، އެތައް ހުޅުތަކެއް ލައްވައި، އެ އިނގިލިތަކާއި ހުޅުތައް ވަކިވަކީން ޙަރަކާތްކުރުމުގެ ނިޢުމަތް، ތިމަން إِلٰهُ އިންސާނާއަށް ދެއްވީ ވެސް، ތިމަން إِلٰهُގެ ކުޅަދުންވަންތަކަމުންނެވެ. ދަންނާށެވެ! ކޮންމެ މީހެއްގެ އިނގިލިތަކުގެ ކުރީގައިވާ ރޮނގުތައް، އަނެއް މީހާގެ އިނގިލިތަކުގެ ކުރީގެ ރޮނގުތަކާ ތަފާތުވެގެންވާ ގޮތަށް ހައްދަވައިފައިވާ ކަމުގެ މައްޗަށް، މި އާޔަތުން ދަލީލު ލިބެއެވެ. އެހެންކަމުން، އެއްވެސް ދެ މީހެއްގެ އިނގިލިތަކުގެ ކުރީގައި ހުންނަ ރޮނގުތައް އެއްގޮތެއް ނޫނެވެ. ނަމަވެސް، އެ إِلٰهُ އިރާދަކުރެއްވި ނަމަ، އެންމެހައި މީސްތަކުންގެ އިނގިލިތަކުގެ ކުރީގައި ހުންނަ ރޮނގުތައް އެއްގޮތްކުރައްވައިފީހެވެ![66]","[66]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي"],["(5) އަދި ކިއެއްތަ! ޤިޔާމަތް ދުވަސް ދޮގުކުރާ އިންސާނުން އެދެނީ، އުމުރުން ބާކީއޮތް ދުވަސްތަކުގައި ވެސް ނުބައި ނުލަފާ ގޮތުގައި އުޅުމަށެވެ. އަދި ފާފަކުރުން އިތުރުކުރުމަށެވެ. އަދި ކިތަންމެ އުމުރު ދިގުވިއަސް ނުބައި ކަންތައްތައް ކުރުން އިތުރުކުރުމުގައި ދެމިހުރުމަށެވެ. ފަހަރެއްގައި ވެސް، އެ ފަދަ މީހުން މަރު ހަނދާނެއް ނުކުރެއެވެ.",""],["(6) ޤިޔާމަތް ދުވަސް އަންނާނޭކަމަށް އިންކާރުކުރާ ކާފިރު މީހާ މަލާމާތުގެ ގޮތުން ސުވާލުކޮށް އަހާނެތެވެ. ޤިޔާމަތް ދުވަސް އަންނާނީ ކޮންއިރަކުންހެއްޔެވެ؟ އެހެނީ، އޭނާ ހީކުރާ ގޮތުގައި ޤިޔާމަތް ދުވަހަކީ އަންނާނޭ ދުވަހެއް ނޫނެވެ. ނަމަވެސް، އެ ދުވަސް އައުން ވަނީ ވަރަށް ކައިރީގައެވެ. އަދި ކާފިރުން އެ ދުވަހާ މެދު ޣާފިލުވެގެންވަނިކޮށް ކުއްލިއަކަށް ދުނިޔެ ނިމި، ޤިޔާމަތް ދުވަސް އައިސް ކުރިމަތިވާނެތެވެ.",""],["(7) ފަހެ ދަންނާށެވެ! ޤިޔާމަތް ޤާއިމުވާ ދުވަހުން، މީސްތަކުންނަށް ލިބިފައިވާ ބިރުވެރިކަމުގެ ބޮޑުކަމުން ހަދާނެ ނުހަދާނެ ގޮތެއް ނޭނގި ގޮތްހުސްވެ ދެ ލޯ ހުންނާނީ މުދުނަށް އަރައިފައެވެ.",""],["(8) އަދި ޤިޔާމަތް ޤާއިމުވާ ދުވަހުން، ހަނދުގެ އަލިކަން އެކީއެކަށް ފިލައިގެންދާނެތެވެ.",""],["(9) އަދި ޤިޔާމަތް ޤާއިމުވާ ދުވަހުން، އިރާއި ހަނދުގެ އަލިކަން ފިލައި މުޅީން އަނދިރިވެ، އިރާއި ހަނދު އެއްތަން ކުރައްވައި، ނުހަނު އަނދިރި ވަށް ދެ ބޯޅަ ފަދައިން އިރާއި ހަނދު ހުޅަނގު ފަރާތުން އެކުއެކުގައި އަރައި، ރޭދުވާ ތަކުރާރުވުން ހުއްޓޭނެތެވެ.[67] އެއީ، މީސްތަކުން މި ދިރިއުޅޭ ދުނިޔޭގެ ނިމުމެވެ.","[67]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(10) އެ ދުވަހުން ހިނގާ ބިރުވެރި ކަންތައްތައް ފެނުމުން، އެ ދުވަސް އަންނާނޭކަމާ މެދު އިންކާރުކުރި އިންސާނާ ބުނާނެތެވެ. ޙިސާބުބެއްލެވުމުން ރެކި، اللهُ ގެ ޢަޛާބުން މިންޖުވެ، މިއަދު ފިލައިގެން ދާނީ ވެސް ފަހެ ކޮންތަނަކަށްހެއްޔެވެ؟",""],["(11) އޭ ޤިޔާމަތް ދުވަސް ދޮގުކުރާ އިންސާނާއެވެ! އެ ދުވަހުން، اللهُ ގެ ޙަޟްރަތަށް ނުގޮސް، ފިލުމަށް ޓަކައި ވަންނާނޭ ކިއްލާއެއް، ފަރުބަދައެއްގެ ހޮހަޅައެއް އަދި އެހެން ތަނެއް ވިއަސް ހަމަހިލައި ކަލެއަކަށް ނުވެއެވެ. ދަންނާށެވެ! އެންމެހައި މީސްތަކުން އެއްކުރެއްވި، އެބައިމީހުންގެ ޙިސާބުބެއްލެވޭހުށީ، އެ إِلٰهُގެ ޙަޟްރަތުގައެވެ.",""],["(12) އެ ދުވަހުން، އެންމެހައި މީސްތަކުން ގޮސް ތިބުންވަނީ، އިބަ ރަސޫލާގެ ސާހިބުވަންތަ إِلٰهُގެ ޙަޟްރަތުގައެވެ. އަދި މީހަކު ހެޔޮ ޢަމަލެއްކޮށްފައިވާ ނަމަ އެ ކަމުގެ ހެޔޮ ޖަޒާ، ނުބައި ޢަމަލެއްކޮށްފައިވާ ނަމަ އެ ކަމުގެ ނުބައި ޖަޒާ، އެއްވެސް ބޭއިންސާފަކާ ނުލައި އެ މީހަކަށް ދެއްވޭނެތެވެ. އެއީ، ދުނިޔޭގައި އުޅުނު އިރު އެ މީހަކު ކުޅަ ޢަމަލަކާ އެކަށޭނަ ގޮތުންނެވެ.",""],["(13) އިންސާނާގެ ޙަޔާތުގެ ކުރީކޮޅާއި ފަހުކޮޅުގައި އޭނާ ކުރި ހުރިހައި ކަމެއްގެ ޚަބަރު، ޤިޔާމަތް ދުވަހުން އެ މީހަކަށް ދެއްވައި އެ ކަންތައްތައް އެ މީހަކަށް އެންގެވޭނެތެވެ. އެއީ، ކިތަންމެ ކުޑަކަމެއް ނުވަތަ ބޮޑުކަމެއް ކަމުގައި ވިއަސް މެއެވެ. އަދި އޭނާ ދުނިޔެއަށް ދޫކޮށްފައިދިޔަ ދަރީންނާއި މުދަލުގެ ވާހަކަ ވެސް އޭނާއަށް ހުށަހެޅުއްވޭނެތެވެ.",""],["(14) އަދި ކިއެއްތަ! އެ އިންސާނާ ވާހުށީ، އޭނާގެ އަމިއްލަ ނަފުސުގެ މައްޗަށް ހެކިދޭނޭ މީހަކު ކަމުގައެވެ. އެއީ، އޭނާ ރުހުނަސް އަދި ނުރުހުނަސް އޭނާގެ ގުނަވަންތައް ވެސް އޭނާ ކުޅަ ޢަމަލުތަކުގެ މައްޗަށް ހެކިދޭނެތީއެވެ. އެހެނީ، އޭނާގެ އީމާންކަމާއި ކާފިރުކަމާ އަދި އޭނާގެ ހުރިހައި ކަމެއްގެ ޙަޤީޤަތް އެންމެ ރަނގަޅަށް ދަންނާނީ، اللهُ  ފިޔަވައި ހަމަ އޭނާ ކަމުގައި ވާތީއެވެ. އަދި އޭނާގެ ކިބައިގައި ހުރި ކިޔަމަންތެރިކަމާއި، އުރެދުންތެރިކަމާއި، ތެދުވެރިކަމާއި، ޚިޔާނާތްތެރިކަން ވެސް، އެންމެ ރަނގަޅަށް ދަންނާނީ، اللهُ  ފިޔަވައި އޭނާ ކަމުގައި ވާތީމެއެވެ.",""],["(15) ވުމާއެކު، ދުނިޔޭގައި އިންސާނާ ކޮށްފައިވާ ކުށްތަކާއި ބެހޭ ގޮތުން، ޤިޔާމަތް ދުވަހުން ޢުޛުރުތައް ދައްކައި ޖަދަލު ކުރިކަމުގައި ވިއަސް، އެ ކަމުން އޭނާއަށް ކުރާނޭ އެއްވެސް ފައިދާއެއް ނޯންނާނެތެވެ. ދަންނާށެވެ! އެ ދުވަހުން ކިތަންމެ ގިނަ ދޮގު ޢުޛުރުތަކެއް އޭނާ ދެއްކިކަމުގައި ވިއަސް، އެއިން އެއްވެސް ޢުޛުރެއް، އޭނާގެ ކިބައިން ޤަބޫލެއް ނުކުރެއްވޭނެތެވެ.",""],["(16) އޭ ރަސޫލާއެވެ! ޤުރްއާނުން ބައެއް ހަނދުމަފުޅުނެތިދާނޭ ކަމަށް ޓަކައި، ޤުރްއާން ބާވައިލެއްވެމުންދާ ވަގުތު، އެ ބާވައިލެއްވޭ އާޔަތްތައް ދަސްފުޅުކުރެއްވުމަށް، އިބަ ރަސޫލާގެ ދޫފުޅު އަވަސްއަވަހަށް ޙަރަކާތް ނުކުރައްވާށެވެ! ދަންނާށެވެ! މި އާޔަތް ބާވައިލެއްވުނީ، رَسُولُ اللهِ ގެ އަރިހަށް، اللهُ ގެ ވަޙީބަސްފުޅައިގެން جِبْرِيلُ  ވަޑައިގެން އެ ވަޙީބަސްފުޅު އިއްވަވައި ނިންމެވުމުގެ ކުރީން، އެ ފަހަރަކު އެ ގެންނެވި ވަޙީބަސްފުޅެއް ދަސްފުޅުކުރެއްވުމަށް ޓަކައި، އެ ރަސޫލާގެ ދޫފުޅާއި ދެތުންފަތްޕުޅު އަވަސްއަވަހަށް ޙަރަކާތްކުރައްވައި އުޅުއްވާތީއެވެ.[68] رَسُولُ اللهِ  އެ ފަދައިން ކަންތައް ކުރެއްވީ، އެ ބަސްފުޅުތައް ހަނދުމަފުޅުނެތިދާނޭ ކަމަށް ހީފުޅުކުރައްވާތީއެވެ.","[68]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(17) އެ ޤުރްއާނުން ކިތަންމެ ކުޑަ މިންވަރެއް ވިއަސް ހަނދުމަފުޅުނެތުނަ ނުދެއްވައި، އިބަ ރަސޫލާގެ ހިތްޕުޅުގައި އެ ޤުރްއާން ޖަމާކޮށްދެއްވައި ރައްކައުތެރިކޮށްދެއްވުމަކީ، ތިމަން إِلٰهއަށް އޮތް ކަމެއް ކަން ކަށަވަރެވެ. އަދި ބޭނުންފުޅު ކޮންމެ ވަގުތެއްގައި މެ ފަސޭހަކަމާ އެކު، އެ ޤުރްއާން ކިޔަވައިވިދާޅުވުމުގެ ޤާބިލުކަން، އިބަ ރަސޫލާއަށް ދެއްވުމަކީ ވެސް، ތިމަން إِلٰهއަށް އޮތްކަމެކެވެ.",""],["(18) ވުމާއެކު، جِبْرِيلُ  ވަޑައިގެން، އިބަ ރަސޫލާއަށް އެ ޤުރްއާން ކިޔަވައި ވިދާޅުވެދެއްވާ ވަގުތު، އެ އާޔަތްތަކުގެ އަޑު ކަނުލައި އެއްސެވުމަށް ޓަކައި، އިބަ ރަސޫލާ ހަނުހުންނަވާށެވެ! ދެން އެއަށް ފަހު، އެ ފަހަރަކު جِبْرِيلُ  ކިޔަވައިވިދާޅުވެދެއްވި އާޔަތްތަކެއް އެ އިއްވައިދެއްވި ގޮތަށް، އިބަ ރަސޫލާ ކިޔަވައިވިދާޅުވާށެވެ! އަދި އެ އާޔަތްތަކުގައިވާ ގޮތަށް ޢަމަލުކުރައްވާށެވެ! ދަންނާށެވެ! މި އާޔަތުން ދޭހަވާ ގޮތުގައި ޤުރްއާން އުނގެނެވޭނީ، އެ ޤުރްއާނުގެ ޢިލްމު ރަނގަޅަށް ދަންނަ އުސްތާޒެއްގެ ގާތުންނެވެ.[69]","[69]- زُبْدَةُ التَّفْسِيرُ لِلدَّكْتُور مُحَمَّدِ بْنِ سُلَيْمَانِ الْأشْقَر"],["(19) ދެން، އެ ޤުރްއާނުގައިވާ ވާހަކަތައް ފުރިހަމައަށް ވިސްނިވަޑައިގަންނަވާ ގޮތަށް، އިބަ ރަސޫލާއަށް އެ ވާހަކަތައް އުނގަންނަވައިދެއްވައި ބަޔާންކޮށްދެއްވުމަކީ، ތިމަން إِلٰهއަށް އޮތް ކަމެއް ކަން ކަށަވަރެވެ. ވުމާއެކު، އެ ޤުރްއާނުގައި ތިމަން إِلٰهُ ބަޔާންކުރައްވައިފައިވާ ޙަލާލު ކަންތައްތަކާއި، ޙަރާމު ކަންތައްތަކާ އަދި އެ ނޫން އެހެނިހެން ޙުކުމުތަކާއި ވާހަކަތަކުގެ ތަފްސީރު، އިބަ ރަސޫލާއަށް ތިމަން إِلٰهُ އުނގަންނަވައި ދެއްވާހުށީމެވެ. ދަންނާށެވެ! މި އާޔަތް ބާވައިލެއްވުމަށް ފަހު، جِبْرِيلُ  ވަޑައިގެން ޤުރްއާން ކިޔަވައި ވިދާޅުވެދެއްވާ ނަމަ، رَسُولُ اللهِ  ރަނގަޅަށް ކަނުލައި އެއްސެވުމަށް ޓަކައި ހަނުހުންނަވާ ކަމުގައި ވިއެވެ. ދެން އެ އަށް ފަހު، جِبْرِيلُ  އެ ގެންނެވި އާޔަތްތަކެއް އިއްވަވައި ނިމިވަޑައިގަތުމުން، މި އާޔަތުގައި، اللهُ  އެ އެންގެވި ފަދައިން، رَسُولُ الله  އެ އާޔަތްތައް ކިޔަވައި ވިދާޅުވާކަމުގައިވިއެވެ. [70]","[70]- اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(20) އޭ ޤިޔާމަތް ދުވަސް ދޮގުކުރާ މުޝްރިކުންނޭވެ! ކަންތައް ހުރީ، ހަމަހިލައި ތިޔަބައިމީހުން ތިޔަ ދެކޭ ގޮތަކަށް ނޫނެވެ. މަޙްޝަރުކުރައްވައި، ޙިސާބުބައްލަވައި، ޖަޒާއާއި ސަޒާ ދެއްވޭނޭ ކަމީ ކަށަވަރު ކަމެކެވެ. ނަމަވެސް، ތިޔަބައިމީހުން ތިޔަ އެދެނީ އަދި ލޯބިކުރަނީ ފަނާވެދަނިވި ދުނިޔޭގެ ޒީނަތްތެރި ކަމަށާއި ވަގުތީ ފައިދާތަކަށެވެ.",""],["(21) އަދި ތިޔަބައިމީހުން، އާޚިރަތް ދުވަސް ހަނދާންނައްތައިލައި، އެ ދުވަހަށް ޓަކައި މަސައްކަތް ނުކޮށް، ޣާފިލުކަން މަތީ ދެމިތިބެމުއެވެ. އަދި ހަމަކަށަވަރުން، ކުޅިވަރާއި މަޖަލުގައި ވަގުތު ހޭދަކޮށް ތިޔަ ނަގައިލަނީ އާޚިރަތުގެ ދާއިމީ ނިޢުމަތްތަކެވެ.",""],["(22) اللهُ އާއި އެ إِلٰهُގެ ރަސޫލާއަށް އީމާންވި މުއުމިނުންގެ މޫނުތައް، ޤިޔާމަތް ދުވަހުން ހުންނާނީ އަލިވެ، އުޖާލާވެ، ނުހަނު ތާޒާވެފައެވެ. އެބައިމީހުންގެ މޫނުމަތީން އުފާވެރި ކަމާއި، އެބައިމީހުންނަށް ލިބެމުންދާ ނިޢުމަތުގެ އަސަރު ފެނިފެނި ހުންނާނެތެވެ.",""],["(23) އުފާވެރި މޫނުތަކުގެ ވެރީން ޤިޔާމަތް ދުވަހު ތިބޭނީ އެ މޫނުތަކުގެ ވެރި إِلٰهُގެ ޛާތުފުޅަށް ބަލަބަލައެވެ. މީސްތަކުން ސާދަވިލޭރޭގެ ހަނދު ދެކި އުޅޭ ފަދައިން، ޞާލިޙު އަޅުތަކުން އެބަމީހުންގެ رَبُّގެ ޒާތުފުޅު އެއްވެސް ހުރަހެއް ނެތި އެބައިމީހުންގެ ހަމަލޮލުން، ޤިޔާމަތް ދުވަހުން ދެކޭނޭކަން ކަށަވަރެވެ. ދަންނާށެވެ! މިއީ، ޞައްޙަ ޙަދީޘުން މުތަވާތިރު ގޮތުގައި ވާރިދުވެފައިވާ ކަމެކެވެ.[71]","[71]- صَحِيحُ الْجَامِعِ لِلْإمَامِ الْبُخَارِي رَقَمُ الْحَدِيثِ : 5"],["(24) އަދި ކާފިރުންގެ މޫނުތައް ޤިޔާމަތް ދުވަހުން ހުންނާނީ ހުތުރުވެ އަނދިރިވެ ކަޅުވެފައެވެ. ވީމާ، ދެރަކަމާއި، ނިކަމެތިކަމާއި، އަބާއްޖަވެރިކަން، އެބައިމީހުންގެ މޫނުމަތީން ފާޅުވާނެތެވެ. އަދި އެބައިމީހުންގެ މޫނުމަތީން ފެންނާނީ އެބައިމީހުންނަށް ލިބިފައިވާ ބިރުވެރިކަމާއި ނާމާންކަމުގެ އަސަރުތަކެވެ.",""],["(25) އެ ބައެއްގެ މޫނު ހުތުރުވެ ކަޅުވެ އަނދިރިވެފައިވާ މީހުންނަށް އެ ދުވަހު ހީވާނީ، ބޮޑު މުޞީބާތެއް އައިސް ޖެހުނީކަމަށެވެ. މައިކަށީގެ ބަދަތައް ބިނދި ކުދިކުދިވެދާ ފަދަ ކަމެއް އެބައިމީހުންނަށް ދިމާވާން އުޅެނީ ކަމަށެވެ. އެއީ، ދުނިޔޭގައި އުޅުނުއިރު އެބައިމީހުން ކޮށްއުޅުނު ނުބައި ޢަމަލުގެ ސަބަބުން އެބައިމީހުންނަށް ދެއްވޭނޭ ޢަޛާބު ހަމަލޮލަށް ފެނި، އެ ޢަޛާބުގެ ބޮޑުކަން އެނގި ކަށަވަރުވުމުންނެވެ.",""],["(26) އޭ އާދަމުގެ ދަރިޔާއެވެ! ހަމަހިލާ އެހެނަކުން ނުވާނެއެވެ! މަރަށް ޙާޟިރުވެފައިވާ މީހާގެ ފުރާނަ ލަގޮނޑިވަޅާ ހަމައަށް އަރައި އޭނާގެ ފުރާނަ ހަށިގަނޑާ ވަކިވާން ކައިރިވުމުން، ޤިޔާމަތުގެ ވާހަކައިން މީސްތަކުންނަށް ދެއްވުނު ޚަބަރުތައް ދޮގުކުރެވޭކަށް އެއްގޮތަކަށް ވެސް އޭނާއަކަށް ނޯންނާނެއެވެ. އަދި ކިއެއްތަ! އެ ކަންތައްތައް އޭނާގެ ހަމަލޮލަށް ފެނި އެ ހުރިހައި ޚަބަރެއްގެ ތެދުކަން އެވަގުތު އޭނާއަށް އެނގި ޔަޤީންވާނެތެވެ.",""],["(27) އަދި މީހަކު މަރަށް ޙާޟިރުވެއްޖެ ނަމަ ބުނެވޭނެތެވެ. އޭނާއަށް ފައިދާއެއްކުރަނިވި ފަންޑިތައެއް ހަދާދޭނޭ ފަންޑިތަވެރިއަކީ ނުވަތަ ބޭސްފަރުވާއެއް ކޮށްދޭނޭ ޑޮކްޓަރަކީ ފަހެ ކާކުހެއްޔެވެ! ދަންނާށެވެ! اللهُ ގެ ޤަޟާޤަދަރާ ޚިލާފަށް އޭނާ މަރުން ސަލާމަތްކުރުމަށް ޓަކައި އެއްވެސް ކަމެއް ކޮށްދެވޭނޭ ހަމަ އެކަކު ވެސް އެ ވަގުތު އޭނާއަކަށް ނުވާނެތެވެ.",""],["(28) އަދި މަރަށް ޙާޟިރުވާ ވަގުތު، މަރުގެ ސަކަރާތާ ކުރިމަތިވެ، މަރުހިއްޕަވާ މަލާއިކަތުންނާއި ކަށްވަޅުގެ ބިރުވެރިކަން ފެނުމުން އޭނާގެ މުދަލާއި ދަރީންނާ އަދި އަހުލުވެރީންނާ ވަކިވެ ދުނިޔެ ދޫކޮށްފައި ދަނީކަން ވެސް އޭނާއަށް ޔަޤީންވާނެތެވެ.",""],["(29) އަދި މުޞީބާތަކަށް ފަހު މުޞީބާތެއް ކުރިމަތިވެ މަރުގެ ސަކަރާތް އިތުރުވެ، ދެފައިގެ ބާރުކެނޑި ކުޑަކަޅުވާމަސް ކުޑަކަޅުވާމަހާ އޮޅައިލެވި، ފައިން ފުރާނަ ވަކިވެ، ދުނިޔޭގައި އުޅުނުއިރު އެ ދެފައިން އިންސާނާ ހިނގާބިނގާ އުޅުނު ދެފައި މަރުވެދެއެވެ. އެ އަށް ފަހު، އޭނާގެ ހަށިގަނޑާ ފުރާނަ ވަކިވުމުން މަލާއިކަތުން އަވަސްވެވަޑައިގަންނަވަނީ ކޮންމެ މީހެއްގެ ފުރާނަވެސް އެ ފުރާނައެއްގެ ޖަގަހައަށް ގެންދެވުމަށެވެ. މީސްތަކުން އަވަސްވެގަންނަނީ އޭނާގެ ހަށިގަނޑު ވަޅުލުމަށް ނުވަތަ އެ ހަށިގަނޑާ މެދު އެބައިމީހުން ހަދާގޮތެއް ހެދުމަށެވެ.",""],["(30) ހަށިތަކުން ފުރާނަ ވަކިވެ ބަރުޒަޚުގެ ޢާލަމު ކަޑައްތުކުރުމަށް ފަހު، ކޮންމެ މީހަކުމެ، އިބަ ރަސޫލާގެ ވެރި إِلٰهُގެ ޙަޟްރަތަށް މަޙްޝަރުގެ މައިދާނަށް ގެންދެވޭހުއްޓެވެ. އެ ތާނގައި މީސްތަކުންގެ ޙިސާބުބައްލަވައި ފައިޞަލާކުރެއްވުމަށް ފަހު، އެ މީހެއްގެ ޢަމަލުތަކާ ގުޅޭގޮތުން ސުވަރުގެއަށް ނުވަތަ ނަރަކައަށް އެ މީހަކު ގެންދެވޭނެތެވެ.",""],["(31) ފަހެ، ޤުރްއާނަކީ ޙައްޤު ތެދު ފޮތެއް ކަމަށާއި، ރަސޫލާ ގެންނެވި ރިސާލަތަކީ ތެދު ރިސާލަތެއް ކަމަކަށް، ދުނިޔޭގައި އުޅުނު އިރު އެއްވެސް ކާފިރަކު ޤަބޫލެއް ނުކުރެއެވެ. އަދި ފަރުޟު ނަމާދު ވެސް އަދައެއް ނުކުރެއެވެ. އަދި އެ ހުރިހައި ކަމެއް ހިތުން ދޮގުކޮށް، އޭނާގެ ހުރި އުރެދުންތެރިކަން ބަހާއި ޢަމަލުން ފާޅުކޮށް އުޅުނެވެ. އެހެނީ، އޭނާ ވީ ޢަޤީދާ ބާޠިލު، ޢަމަލު ގޯސް، އެތެރެފުށާއި ބޭރުފުށް ނުބައި، މީހަކު ކަމުގައެވެ.",""],["(32) އަދި ކިއެއްތަ! ޤުރްއާން ދޮގުކޮށް، ރަސޫލާގެ ރިސާލަތަށް ވެސް އޭނާ އިންކާރުކުރިއެވެ. އީމާންކަމަށް ފުރަގަސްދީ މަގުފުރެދުން ޚިޔާރުކުރިއެވެ. اللهُ އަށް ކިޔަމަންތެރިވުމުގެ ބަދަލުގައި އޭނާ ޚިޔާރުކުރީ އުރެދުންތެރިކަމެވެ.",""],["(33) ދެން، ތިމާފަދަ މޮޅު މީހަކު ނެތްކަމަށް ދެކި، ފަޚުރުވެރިކަމާއި ބޮޑާކަމުން ފުރިގެން ހުރެ، ކަންދެއްކުމުގެ ހިނގުމަކުން ހިނގައިފައި، އޭނާގެ އަހުލުވެރީންގެ ގާތަށް އޭނާ ގޮސްއުޅުނެވެ. އަދި، اللهُ އަށް ބިރުވެތިވެ ހެޔޮ ޢަމަލުކުރުމުގެ ބަދަލުގައި، ކިބުރުވެރިވެ ބޮޑާވެގަނެ ޙައްޤަށް ފުރަގަސްދީ އޭނާ އުޅުނެވެ.",""],["(34) އެ ފަދަ މީހާއަށް، ޤިޔާމަތް ދުވަހުން ހަލާކަކަށް ފަހު ހަލާކެއް ހުއްޓެވެ. ޢަޛާބަކަށް ފަހު ޢަޛާބެއް ހުއްޓެވެ. އަދި ޢުޤޫބާތަކަށް ފަހު ޢުޤޫބާތެއް ވެސް ހުރިމެއެވެ.",""],["(35) ދެން އެއަށްފަހު ވެސް، އެ ފަދަ މީހާއަށް ހަލާކަކަށް ފަހު ހަލާކެއް ހުއްޓެވެ. ޢަޛާބަކަށް ފަހު ޢަޛާބެއް ހުއްޓެވެ. އަދި ޢުޤޫބާތަކަށް ފަހު ޢުޤޫބާތެއް ވެސް ހުރިމެއެވެ. ދަންނާށެވެ! ބަޔާންވެދިޔަ ފަދަ ކޮންމެ ޖައްބާރު ކާފިރަކަށް ވެސް ހުންނާނީ، އަބަދުގެއަބަދަށް ދެމިހުންނަނިވި ނަރަކައިގެ ޢަޛާބެވެ.[72]","[72]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(36) މަޙުޝަރުކުރެއްވޭނޭ ކަމަށް އިންކާރުކުރާ އިންސާނާ ހީކުރަނީ، އަމުރުކުރެއްވުމެއް އަދި އެ އަމުރުތަކަށް ކިޔަމަންވުމެއް، ނަހީކުރެއްވުމެއް އަދި އެ ނަހީކުރެއްވި ކަންތައްތަކުން ދުރުވެގަތުމެއް ނެތި، އުޅޭނޭ ގޮތަކަށް އުޅޭން އޭނާ ދޫކޮށްލެއްވިފައިވާ ކަމަށްހެއްޔެވެ؟ އަދި ދުނިޔޭގައި އޭނާ ކުޅަ ޢަމަލުގެ ހިސާބުބައްލަވައި އެ ޢަމަލަކާ އެކަށޭނަގޮތުން ޘަވާބުދެއްވުމެއް ނުވަތަ ޢަޛާބުދެއްވުމެއް ވެސް ނޯންނާނޭ ކަމަށް އޭނާ ހީކުރަނީހެއްޔެވެ؟",""],["(37) އެ އިންސާނާ ޚަލްޤުކުރެއްވިފައި ވަނީ، ފިރިހެނާގެ ލަދުވެތި ގުނަވަނުން އޮހިގެންދާ އެއްވެސް އަގެއް އަދި ޙުރުމަތެއް ނެތް މަނިފޮދުވަރެއް، އަންހެނާގެ ލަދުވެތި ގުނަވަނުގެ ތެރެއަށް ގޮސް އަންހެނާގެ ފެނާ އެކުވެގެން ނޫންހެއްޔެވެ؟ ވީމާ، ބޮޑާވެނުގަނެ ތިމާ އުފެދުނު ގޮތާ މެދު ވިސްނައި ފިކުރުކޮށް، اللهُ އަށް އީމާންވެ، އެ إِلٰهُގެ ރަސޫލާ ގެންނެވި ދަޢުވަތު ޤަބޫލުކޮށް، އެ إِلٰهއަށް ޝުކްރުވެރިވާކަށް އޭނާއަކަށް ނުޖެހޭހެއްޔެވެ؟ ނޫނެކެވެ! އެ إِلٰهއަށް ޝުކްރުވެރިވާން އެ އިންސާނާއަށް ޖެހޭކަން ހަމަ ކަށަވަރެވެ!",""],["(38) އެއްވެސް އަގެއް އަދި ޙުރުމަތެއް ނެތް އެ މަނިފޮދުވަރު ގަނޑުލޭކޮޅަކަށް ބަދަލުކުރައްވައި، އެ ގަނޑުލޭކޮޅުން އިންސާނާ އުފައްދަވައި، ގުނަވަންތައް ލައްވައި، ފުރިހަމަ އިންސާނެއްގެ ސިފައިގައި، اللهُ  އޭނާ ލެއްވިއެވެ.",""],["(39) އަދި އިންސާނާގެ ކިބައިން ފިރިހެން ޖިންސާއި އަންހެން ޖިންސު އުފައްދަވައި މީސްތަކުންގެ ތެރޭގައި ދެ ޖިންސުގެ މީހުން، އެ إِلٰهُ ލެއްވިއެވެ. އެއީ، ބިންމަތީގައި އިންސާނީ ނަސްލު ދެމިގެންދިއުމަށް ޓަކައެވެ.",""],["(40) އެއްވެސް އަގެއް އަދި ޙުރުމަތެއް ނެތް މަނިފޮދުވަރަކުން، ނުހަނު ފުރިހަމަ ގޮތުގައި އިންސާނާ އުފައްދަވައި ޚަލްޤު ކުރައްވައި، އިންސާނީ ނަސްލު ދެމިގެންދިއުމަށް ޓަކައި ދެ ޖިންސުން މީސްތަކުން އުފެއްދެވީ، اللهُ އެވެ. ވީމާ، އެ އިންސާނާ މަރުވެ ކަށިތައް ވީރާނާވުމަށް ފަހު، އަލުން ދިރުއްވައި މަޙުޝަރުކުރެއްވުމަށް، އެ إِلٰهُ ކުޅަދުންވަންތަވެވޮޑިގެން ނުވޭހެއްޔެވެ؟ ޝައްކެއްނެތެވެ. އިންސާނާ މަރުވުމަށް ފަހު، އޭނާގެ ކަށިތައް އެއްކުރައްވައި އަލުން ދިރުއްވައި މަޙުޝަރުކުރެއްވުމަށް، އެ إِلٰهُ ކުޅަދުންވަންތަވެވޮޑިގެންވާ ކަން ކަށަވަރެވެ! އެހެނީ، އެއްވެސް އެއްޗެއް ދެވަނަ ފަހަރަށް އުފެއްދުން، ފުރަތަމަ ފަހަރު އުފެއްދި އުފެއްދުމަށް ވުރެން މާ ފަސޭހަވާނޭ ކަން ސަލާމަތް ބުއްދިހުރި ކޮންމެ މީހަކަށްމެ ރަނގަޅަށް އެނގޭނެތެވެ.",""],["سُورَةُ الْإِنْسَانِއަކީ މަދަނީ ސޫރަތެކެވެ. އަދި މި ސޫރަތަށް ކިއޭ ނަންތަކުގެ ތެރޭގައި سُورَةُ هَلْ ‏أَتَى ‏عَلَى ‏الْإِنْسَانِ‏‏، ‏ سُورَةُ الْأَمْشَاجِ‏‏، ‏‏ سُورَةُ الْأَبْرَارِ ‏‏ އަދި سُورَةُ الدَّهْرِ ހިމެނެއެވެ. މި ސޫރަތުގައި ވަނީ (31) އެއްތިރީސް އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރްއާނުގެ (76) ހަތްދިހަ ހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الرَّحْمنއަށް ފަހުގައެވެ. މި ސޫރަތްް ފައްޓަވައިފައި ވަނީ، ޢަރަބި ބަހުގައި ސުވާލުކުރުމަށް ބޭނުންކުރެވޭ ލަފްޒެއްކަމުގައިވާ “هَلْ] މި ލަފްޒުންނެވެ. سُورَةُ الْإِنْسَانِގެ ނަމުން މިސޫރަތަށް ނަންދެވުނީ، ޢާންމު ގޮތެއްގައި އިންސާނާ އުފެދިގެން އަންނަ ގޮތާއި، އޭނާ ވޭތިކުރާ ތަފާތު މަރުޙަލާތަކާއި، އޭނާގެ ޢަމަލު ހުންނަ ގޮތާއި، އެ ކަމުގެ ސަބަބުން ބާއްޖަވެރިއަކު ކަމުގައި ނުވަތަ އަބާއްޖަވެރިއަކު ކަމުގައި އޭނާ ވެގެންދާ ގޮތުގެ ވާހަކަ މި ސޫރަތުގައިވާތީއެވެ. މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[73] ދަންނާށެވެ! الله  އިންސާނާ އުފައްދަވައި ޚަލްޤުކުރެއްވީ ކޮން އެއްޗަކުން ކަމާއި، އޭނާ އުފެއްދެވި މަޤުޞަދާއި ޙިކުމަތް، އެ إِلٰهُ މި ސޫރަތުގައި ބަޔާންކުރައްވައިފައި ވެއެވެ. އަދި ހެޔޮ މަގާއި ނުބައި މަގު އިންސާނާއަށް ބަޔާންކޮށްދެއްވައި، އޭނާގެ މައްޗަށް އިޙުސާންތެރިވެވޮޑިގަންނަވާ ކަން ވެސް މި ސޫރަތުގައި އަންގަވައިފައި ވެއެވެ. ވުމާއެކު، އެ إِلٰهُ ރުހިވޮޑިގަންނަވާ މަގުން ހިނގާ މީހުންގެ ސިފަތައް މި ސޫރަތުގައި ބަޔާންކުރައްވައި، އެމަގުން ހިނގައިފި ކޮންމެ މީހަކަށް ސުވަރުގޭގައި އެ إِلٰهُ ދެއްވާނޭ ގިނަގުނަ ނިޢުމަތުގެ ވާހަކައިން އުފާވެރިކަމުގެ ޚަބަރު ދެއްވައި އެ ކަމަށް މީސްތަކުން ޝައުޤުވެރިކުރެއްވިއެވެ. އަދި، މިސޫރަތުގައި އެ إِلٰهއަށް އުރެދި ނުކިޔަމަންތެރިވެއްޖެ ކޮންމެ މީހަކަށްމެ ނަރަކައިގައި ދެއްވާނޭ ޢަޛާބުގެ ވާހަކައިން ބިރުވެރި ކަމުގެ ޚަބަރު ދެއްވައި އިންޒާރުކުރައްވައިފައި ވެސް ވޭމެއެވެ. އަދި ހަމަކަށަވަރުން، ކީރިތި މޫރިތި ޤުރްއާނަކީ، އެ ފޮތުގެ އާޔަތްތަކުގައި، الله  ބާވައިލައްވައިފައިވާ ނުހަނު އަގުހުރި ނަސޭހަތްތަކުން، ތެދުމަގު ލިބިގަނެ އެ މަގުން ހިނގުމަށް ބޭނުން ކޮންމެ މީހަކަށް ޓަކައި ހުރި، ހަނދާންކޮށްދެއްވުމެއް ކަން އަންގަވަމުން މި ސޫރަތް ނިންމަވައިލައްވައިފައި ވެއެވެ.[74]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އިންސާނާ ޚަލްޤުކުރެއްވުމުގެ ކުރީން އެތައް ޒަމާންތަކެއް ވޭތުވެގޮސްފައިވާ ކަން ކަށަވަރެވެ. އެ ޒަމާންތަކުގައި އިންސާނާގެ އެއްވެސް ނިޝާނެއް އެނގުމެއް ވިއަސް ނެތެވެ. އަދި އެއްވެސް ތަނެއްގައި އޭނާގެ ވާހަކަ ދެކެވިފައެއް ވެސް ނެތެވެ. އެހެންކަމުން، آدَمُ  އުފެއްދެވުމުގެ ކުރީން، اللهُ  އުފެއްދެވި ޚަލްޤު ތަކުންކުރެ އެއްވެސް ޚަލްޤަކަށް، آدَمُ  އުފައްދަވާނޭ ކަން އެނގިފައެއް ނުވެއެވެ. ދަންނާށެވެ! آدَمُ  އުފެއްދެވުމަށް ޓަކައި، اللهُ  އެންމެ ފުރަތަމައަށް ބިމުން ވެލި ނެންގެވިއެވެ. އެ ކަހަލަ ވެއްޔަށް އަރަބިބަހުން ކިޔަނީ تُرَابُއެވެ. ދެން އެ ވެލި ފެނާ އެއްކުރައްވައި މަށި އުފެއްދެވިއެވެ. އެއީ طِينއެވެ. ދެން ކުލައާއި ވަސް ބަދަލުވެފައިވާ ކަޅުކުލައިގެ މަށިގަނޑަކަށް، އެ މަށިގަނޑު ބަދަލުކުރެއްވިއެވެ. އެ ގޮތަށް ބަދަލުވުމުން އެއީ حَمَأُއެވެ. ދެން އެއަށްފަހު، ހަރުވެ ހިކި އެތެރޭގައި ހޮއި ހުރި، ޖަހައިލީމާ އަޑު އިވޭ އެއްޗަކަށް އެ މަށިގަނޑު ބަދަލުކުރެއްވިއެވެ. އެ ގޮތަށް ބަދަލުވުމުން އެއީ صَلْصَالއެވެ. އެއިން، آدَمُ ގެ ހަށިކޮޅު އުފެއްދެވުމަށް ފަހު، އެ ހަށިކޮޅުގައި ފުރާނަ އެޅުއްވުމާ ދެމެދު، ސާޅީސް އަހަރު ވޭތުވެދިޔަކަމަށް ރިވާވެގެން ވެއެވެ.[75] ދަންނާށެވެ! آدَمُ  އުފެއްދެވުމުގެ ސާޅީސް އަހަރު ކުރީއްސުރެ، ޖިންނީންގެ ބަފައާއި އެ ޖިންނީންގެ ދަރީން ބިމުގައި އުޅެމުންދިޔަ ކަމަށް ރިވާވެގެން ވެއެވެ.[76] އެއަށްފަހު، آدَمُ  އުފައްދަވައި، އެ ނަބިއްޔާގެ ދަރިފަސްކޮޅުން އެންމެހައި މީސްތަކުން އުފެދި އިންސާނީ ނަސްލު ދެމިގެން އަންނާނޭގޮތް، اللهُ  މިންވަރުކުރެއްވިއެވެ.","[73]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر\r[74]- شَرْحُ الْعَقِيدَةِ الطَّحَاوِيَّة لِلْإمَامِ أَبِي الْعِزِّ الْحَنَفِي\r[75]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\r[76]- مَوْقِعُ الْمُصْحَفِ الْإلِكْتْرُونِي التَّعْرِيفُ بِالسُّوَر"],["(2) ހަމަކަށަވަރުން، އެއްކުރެވިގެންވާ މަނިފޮދުވަރަކުން، ތިމަން إِلٰهُ އިންސާނާ އުފެއްދެވީމެވެ. އަދި އިންސާނާ ކުރާންވީ ކަންތައްތަކާއި ނުކޮށް ދޫކޮށްލާންވީ ކަންތައްތައް އަންގަވައި އެ އިންސާނާއަށް ތަކުލީފުޖެއްސެވީ، އެ އިންސާނާގެ ގޮތްބައްލަވައި އޭނާ އިމްތިޙާނު ކުރެއްވުމަށް ޓަކައެވެ. އަދި އިންސާނާ ކުރުމަށް އަމުރުކުރެއްވި ކަންތައްތަކާއި އޭނާގެ މައްޗަށް ނަހީކުރެއްވި ކަންތައްތަކާ މެދު ވިސްނައި ފިކުރުކޮށް، اللهُ  އެންގެވިގޮތަށް އުޅުމަށް ޓަކައި، އެ އިންސާނާއަށް، އެ إِلٰهُ ބުއްދި ދެއްވިއެވެ. އަދި، اللهُ ގެ ކުޅަދުންވަންތަކަމުގެ މައްޗަށް ހެކި ލިބެނިވި އާޔަތްތަކުގެ އަޑުއަހައި، އެ އާޔަތްތަކާ މެދު ވިސްނައި ބަލައި ފިކުރުކުރުމަށް ޓަކައި، އިވުމާއި ފެނުމުގެ ޙިއްސު އޭނާގެ ހަށިގަނޑުގައި، އެ إِلٰهُ ލެއްވިއެވެ. ވީމާ، اللهُ  އިންސާނާ އުފައްދަވައިފައި ވަނީ، ޢިލްމު އުނގެނި ހެޔޮ ނުބައި ވަކިކޮށް ދެނެގަނެވޭ ފަދަ ވިސްނުން ދެއްވައިފައެވެ. ދަންނާށެވެ! ޢާންމު ގޮތެއްގައި އިންސާނުން އުފެދެނީ، ފިރިހެނެއްގެ ފެނާއި އަންހެނެއްގެ ފެން އެކުވެ، އަންހެނާގެ ރަޙިމުގައި ޤަރާރުވުމަށް ފަހު، ތަފާތު މަރުޙަލާތަކެއް ވޭތުވުމަށް ފަހުގައެވެ. އަދި އެ ގޮތަށް އުފެދި ބޮޑުވާ ކޮންމެ އިންސާނަކީ ވެސް ތަފާރު ޠަބީޢަތެއްގެ ވެރިއެކެވެ.",""],["(3) ހަމަކަށަވަރުން، ހެޔޮގޮތާއި ނުބައިގޮތް ބަޔާންކޮށްދެއްވައި، ތެދުމަގަކީ ކޮބައިކަމާއި މަގުފުރެދުމަކީ ކޮބައިކަން އަންގަވައި، ތިމަން إِلٰهُ އިންސާނާއަށް މަގުދެއްކެވީމެވެ. އަދި އޭނާއަށް ފައިދާހުރި ގޮތާއި ގެއްލުންހުރި ގޮތް ވެސް އެންގެވީމެވެ. އެއީ، އޭނާއަށް ދެއްވި ފުރިހަމަ ބުއްދި އާއި ވިސްނުމުގެ ބޭނުންހިފައި ތެދުމަގު ލިބިގަތުމަށް ބޭނުން މީހާ ތެދުމަގު ލިބިގަނެ، اللهُ އަށް ޝުކުރުވެރިވުމަށް ޓަކައެވެ. ނުވަތަ، اللهُ އަށް ކާފިރުވެ ދެކޮޅުވެރިވާން ބޭނުން މީހާ އެ ގޮތް އިޚުތިޔާރުކުރުމަށް ޓަކައެވެ. ވުމާއެކު، އެއްވެސް މަޖުބޫރުކަމެއް ނެތި، އެ ދެ ގޮތުން ކުރެ އެ މީހަކު ބޭނުން ގޮތެއް އިޚުތިޔާރުކުރަނީ ހަމަ އެ މީހާ އަމިއްލައަށެވެ.",""],["(4) ހަމަކަށަވަރުން، އަތާއި ކަނދުރާއާއި އެއްކޮށް ބަނދެ ހައްޔަރުކުރެވޭ ގޮތަށް ތައްޔާރުވެފައިވާ ކަސްތަޅުތަކާއި، ފައިގައި އެޅުވޭ ހިލހިލާތަކާއި، ނަރަކައަށް ވެއްދޭހައި ބަޔަކު އަންދައިލާ އަލިފާން، އެ ނަރަކައިގައި ކާފިރުންނަށް ޓަކައި، ތިމަން إِلٰهُ ތައްޔާރުކުރެއްވީމެވެ.[77]","[77]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(5) ހަމަކަށަވަރުން، ކިޔަމަންތެރި ހެޔޮލަފާ ޞާލިހު އަޅުން ސުވަރުގޭގައިވާ ތަށިތަކުން ބޯނެތެވެ. އެ ބުއިމަކީ ރަހައާއި ވަސްމީރު ކާފޫރު އެއްކުރެވިފައިވާ ބުއިމެކެވެ. އެ ބުއިމުން، ސުވަރުގޭގައި ލިބެމުންދާ ނިޢުމަތްތަކުގެ އިތުރަށް، ނުހަނު ބޮޑު ހިތްހަމަޖެހުން ވެސް އެބައިމީހުންނަށް އިތުރުވެގެންދާނެތެވެ.",""],["(6) ރަހައާއި ވަސްމީރު ކާފޫރު އެއްކުރެވިފައިވާ އެ ބުއިމަކީ، ހެޔޮލަފާ އަޅުތަކުންނަށް ޓަކައި، ސުވަރުގޭގައި، اللهُ  ލައްވައިފައިވާ އާރަކުން ދެއްވޭ ބުއިމެކެވެ. އެހެންކަމުން، ސުވަރުގޭގެ އެތަންމިތަނުން އެ އާރުގެ ބުއިން ލިބޭގޮތަށް، އެ އާރު ހިނގަހިނގާ ހުންނާނޭ ގޮތް، އެ إِلٰهُ މިންވަރުކުރައްވައިފައި ވެއެވެ. އެއީ، ސުވަރުގެވަންތަވެރީންގެ ތެރެއިން ކޮންމެ ބަޔަކުމެ، އެބައަކަށް ޓަކައި ޚާއްޞަކުރެއްވިފައިވާ ގަނޑުވަރުތަކުގެ ތެރެއިން ބޭނުން ގަނޑުވަރެއްގައި ބޭނުން ތަނެއްގައި ތިބޭއިރު، ބޭނުންގޮތަކަށް ބޭނުންވަރަކަށް އެ އާރުގެ މީރު ބުއިން ލިބޭގޮތަށެވެ.",""],["(7) ބަޔާންވެދިޔަފަދަ ފުރިހަމަ ޖަޒާ އެބައިމީހުންނަށް ދެއްވޭ ސަބަބަކީ، اللهُ  ވާޖިބުކުރައްވައިފައިނުވާ ސުންނަތް އަޅުކަމެއް ކުރުމަށް ނަދުރުބުނެ، އަމިއްލަ ނަފުސުގެ މައްޗަށް އެ ކަން ވާޖިބުވުމުން، އެ ނަދުރު ފުއްދި ބަޔަކު ކަމުގައި އެބައިމީހުން ވީކަމެވެ. އަދި ބިރުވެރިކަމާއި ނާމާންކަން ޢާންމުވެ ފެތުރިގެންދާ ޤިޔާމަތް ދުވަހުން، އެބައިމީހުންނަށް ލިބިދާނޭ ޢަޛާބަކަށް އެބައިމީހުން ބިރުވެތިވެ އުޅުނުކަމެވެ. ދަންނާށެވެ! އެ ދުވަހުން، އުޑު ފަޅަފަޅައިގެން ގޮސް ކުދިކުދިވެ ތަރިތައް އެ ހުރި ތަންތަނުން ވެއްޓޭނެތެވެ. އަދި ފަރުބަދަތައް ކުނޑިކުނޑިވެ ވައިގެ ތެރެއަށް ބުރަބުރައިގެން ދާނެތެވެ. އަދި މި ނޫން ވެސް ބޮޑެތި ބިރުވެރި އެތައް ކަންތައްތަކެއް އެ ދުވަހުން ފެންނާނެތެވެ. ދަންނާށެވެ! ނަދުރުބުނުމަކީ، اللهُ  ވާޖިބުކުރައްވައިފައިނުވާ އަޅުކަމެއް އަދާކުރުމަށް اللهُ ގެ ޙަޟްރަތުގައި ވަޢުދުކޮށް އެ ކަން ތިމާގެ ނަފުސަށް ލާޒިމުކުރުމެވެ. ވީމާ، اللهُ ގެ ވަޖުހުފުޅު އަދައި ސުންނަތް ނަމާދުކުރުމާއި، ސުންނަތް ރޯދަހިފުމާއި، ޤުރުބާންކޮށް ކަތިލުން ފަދަ ސުންނަތް އަޅުކަމެއް ކުރުމަށް ނަދުރުބުނުމަކީ، އިސްލާމް ދީނުގައި ހުއްދަ ކަމެކެވެ. އަދި އެ ފަދަ ނަދުރެއް ބުނެފި ނަމަ އެ ނަދުރެއް ފުއްދުމަކީ ވާޖިބުކަމެކެވެ. ނަމަވެސް، اللهُ  ފިޔަވައި އެހެން އެއްވެސް ފަރާތަކަށް ނަދުރު ބުނުމަކީ، އިސްލާމް ދީނުގައި ހުއްދަވެގެންވާ ކަމެއް ނޫނެވެ. ސަބަބަކީ، ނަދުރު ބުނުމަކީ ނަދުރު ބުނެވޭ ފަރާތަށް މާތްކޮށް ހިތުމުގެ ގޮތުން ކުރެވޭ އަޅުކަމެއް ކަމުގައިވާ ކަމެވެ. އަދި، اللهُ އަށް އުރެދެވޭ ކަމެއް ކުރުމަށް ނަދުރު ބުނުން، އިސްލާމް ދީނުގައި ހުއްދަވެގެނެއް ނުވެއެވެ.[78] ކައުއިތުރު ރަސޫލާ ޙަދީޘު ކުރެއްވިއެވެ. «مَنْ نَذَرَ أَنْ يُطِيعَ اللَّهَ فَلْيُطِعْهُ ، وَمَنْ نَذَرَ أَنْ يَعْصِيَهُ فَلاَ يَعْصِهِ.» [79] މާނައީ: “الله އަށް އަޅުކަމެއް ކުރުމަށް ނަދުރުބުނެފި މީހާ ދަންނާށެވެ! ފަހެ، އެ إِلٰهއަށް ކިޔަމަންތެރިވެ އޭނާ އެ ބުނި ނަދުރެއް ފުއްދާހުށިކަމެވެ. އަދި، اللهُ  ނަޙީކުރެއްވި ކަމެއްކޮށް، އެ إِلٰهއަށް އުރެދުމަށް ނަދުރުބުނެފި މީހާ ދަންނާށެވެ! ފަހެ، އެ إِلٰهއަށް އޭނާ ނުއުރެދޭހުށިކަމެވެ.]ވީމާ، اللهُ އަށް އުރެދެވޭ ކަމެއްކުރުމަށް ބުނެވޭ ނަދުރު އެއްވެސް ޙާލެއްގައި ފުއްދައިގެނެއް ނުވާނެއެވެ.","[78]- اَلْأسْمَاءُ وَالصِّفَاتُ لِلْإمَامِ الْبَيْهَقِي\r[79]- آكَامِ الْمَرِجَانِ فِي أَحْكَامِ الْجَانِّ ِلِلْإمَامِ مُحَمَّدِ بْنِ عَبْدِ اللهِ الدِّمِشْقِي"],["(8) އަދި އެބައިމީހުންނަށް އެ ފަދަ ފުރިހަމަ ޖަޒާ ދެއްވޭނީ، ދުނިޔޭގައި އުޅުނު އިރު އެބައިމީހުން ކާބޯތަކެއްޗަށް ނުހަނު ބޭނުންވެގެންވާ ޙާލުގައިމެ، اللهُ ގެ ވަޖުހުފުޅު އަދައި، މިސްކީނުންނަށާއި ޔަތީމުންނަށާއި ހައްޔަރުވެފައިވާ މީހުންނަށް ކާއެތިކޮޅުދީ، އެބައިމީހުން އުޅުނު ކަމަށް ޓަކައެވެ.",""],["(9) އަދި މިސްކީނުންނަށާއި ޔަތީމުންނަށާއި ހައްޔަރުވެފައިވާ މީހުންނަށް ކާއެތިކޮޅުދީ އުޅުނު އިރު، އެބައިމީހުން ހިތާހިތާ ބުނެއުޅުނެވެ. ތިމަންމެން ތިޔަބައިމީހުންނަށް ކާއެތިކޮޅު ދޭކަން ކަށަވަރީ، ހަމައެކަނި اللهُ ގެ ވަޖުހުފުޅަށް ޓަކައެވެ. އެ ކަމަށް ޓަކައި، ތިޔަބައިމީހުންގެ ފަރާތުން އެއްވެސް ބަދަލެއް އަދި ޝުކްރުވެރިވުމެއް އަދި ތާރީފުލިބުމެއް ވިއަސް އެދިގެނެއް ނޫނެވެ. ދަންނާށެވެ! اللهُ ، އެބައިމީހުންގެ ހިތުގެ އަޑީގައިވާ ސިއްރުތައް މޮޅަށް ދެނެވޮޑިގެންވުމާ އެކު، އެބައިމީހުންނަށް ސަނާއާއި ތާރީފުގެ ބަސްފުޅު ވަޙީކުރެއްވިއެވެ.",""],["(10) އަދި، اللهُ ގެ ރުހިވޮޑިގަތުންއަދައި، އެ إِلٰهُގެ ވަޖުހުފުޅަށް ޓަކައި ހެޔޮ ޢަމަލު ކުޅަ އިރު އެބައިމީހުން ބުނެއުޅުނެވެ. އެ ދުވަހުގެ އަނދިރިކަމާއި ނުރައްކާތެރިކަން ބޮޑުވުމުގެ ސަބަބުން މޫނުތަކަށް ރޫއަރައ،ި ހުތުރުވެ، ލޯތައް މުދުނަށް އަރައި، ބުމަތަކުގައި ގޮށްޖެހިގެން ދާ ދުވަހު، ތިމަންމެންގެ ވެރި إِلٰهُ ދެއްވައިފާނޭ ޢަޛާބަކާ މެދު، ތިމަންމެން އެ إِلٰهُއަށް ބިރުވެތިވަމުއެވެ.[80] ޝައްކެއްނެތެވެ. އެ ދުވަހަކީ، ދުވަސްތަކުގެ ތެރެއިން އެންމެ ދިގު، އެންމެ ހަރުކަށިކަން ބޮޑު، ބަލާމުޞީބާތް އެންމެ ގިނަ ދުވަހެވެ.","[80]- التَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي"],["(11) اللهُ އަށް އީމާންވެ އެ إِلَهއަށް ކިއަމަންތެރިވެ ހެޔޮ ޢަމަލުކުޅަ މީހުން ދަންނާށެވެ! ފަހެ، އެ ދުވަހުގެ ނުރައްކާތެރިކަމާއި ބިރުވެރިކަމުން، اللهُ  އެބައިމީހުން ރައްކާތެރިކުރައްވައި ސަލާމަތްކުރައްވާނެތެވެ. އެބައިމީހުންގެ ކުލަ އަލިކުރައްވައި މޫނުތަކަށް ތާޒާކަން ދެއްވައި، ހިތްތަކަށް އުފާވެރިކަން ދެއްވާނެތެވެ. އެ އުފާވެރިކަމާއި، ތާޒާކަމާއި، ރިވެތިކަމަކީ، ސުވަރުގޭގައި، اللهُ  އެބައިމީހުންނަށް ދެއްވާ ނިޢުމަތްތަކުގެ އަސަރުތަކެވެ.",""],["(12) އަދި އެބައިމީހުން ދުނިޔޭގައި އުޅުނު އިރު ނުބައި ކަންތައްތަކުން ދުރުވެ ހެޔޮ ކަންތައްތައް ކުރުމުގައި ކެތްތެރިވެ އުޅުނުކަމަށް ޓަކައި އެ ކަމުގެ ޖަޒާއެއްގެ ގޮތުން، ތަނަވަސްކަން ނިހާޔަތަށް ގޮސްފައިވާ ސުވަރުގެއާއި ނުހަނު އޮމާން ފަށުވީގެ މޮޅު ފޭރާން، އެބައިމީހުންނަށް އެ إِلٰهُ ދެއްވިއެވެ.",""],["(13) ތަނަވަސްކަން ނިހާޔަތަށް ގޮސްފައިވާ ސުވަރުގޭގައި އެބައިމީހުން ތިބޭނީ، ތުއްރަވާސްޖެހި ސޯފާތަކުގައި ލެނގިލައިގެން ނުހަނު އަރާމާއި އުފަލުގައެވެ. އަދި އަވީގެ ހޫނުކަމެއް ވިއަސް، އުނދަގޫވާ ފަދަ ފިނިކަމެއް ވިއަސް، ސުވަރުގޭގައި ތިބޭ އިރު އެބައިމީހުން ފަހަރެއްގައި ވެސް ނުދެކޭނެތެވެ.",""],["(14) އަދި ސުވަރުގޭގެ ގަސްތައް ހުންނާނީ އެބައިމީހުންނާ ނުހަނު ގާތުގައި، އަބަދު ވެސް އެބައިމީހުންނަށް ހިޔާ ލިބިދޭ ގޮތުގައެވެ. އަދި އެތާނގެ ގަސްގަހުގެ މޭވާ ފަސޭހަކަމާ އެކު ބިނދެވޭ ގޮތަށް އަތްފޯރާ ފަށުގައި މެއެވެ. އެއީ، ކޮޅަށްހުރި މީހަކު ކަމުގައި ވިއަސް، އިށީނދެއިން މީހަކު ކަމުގައި ވިއަސް އަދި އޮށޯވެއޮތް މީހަކު ކަމުގައި ވިއަސް، އެއްވެސް ތަފާތެއް ނެތި އެ މީހަކު އެދޭ ގޮތަކަށް އެ މީހަކު ބޭނުން ވަގުތަކު ލިބޭ ގޮތަށެވެ. އަދި އެ މޭވާތައް ހުރިލެއް ދުރުކަމުން އަތްނުފޯރައިގެން ނުވަތަ ކަށިހުރެގެން އަތްނުލެވިގެން އުޅޭކަށް ވެސް ނުޖެހޭނެތެވެ.",""],["(15) އަދި ރިހީގެ ކަހަނބުތަކާއި ދޮލަނގުތަކުގައި ނުހަނު ރަހަމީރު ކާބޯތަކެއްޗާއި، ކަންވާރުތަކާއި، ފެންބޯތަށިތަކުގައި، ހިތް އެދޭހައި ބުއިންތަށް ހިފައިގެން، ސުވަރުގޭގެ އަހުލުވެރީންގެ ޚިދުމަތުގައި އެ ތާނގެ ޚާދިމުން ބުރުޖަހަޖަހައި އަބަދުމެ ތިބޭނެތެވެ.",""],["(16) ބިއްލޫރި ފުޅިތަކާއި ތަށިތައް ދުނިޔޭގައި ގެންގުޅޭ ފަދައިން، ރިހީންވާ ފުޅިތަކާއި ތަށިތައް ސުވަރުގޭގައި ހުންނާނެތެވެ. އެ ފުޅިތައް ރިހީން ހުރިކަމުގައި ވިއަސް، އެ ފުޅިތަކުގެ ސާފުކަމާއި އަލިކަމުން، ބިއްލޫރި ފުޅިއާއި ތަށިތަކުގެ އެތެރޭގައި ހުންނަ ތަކެތި ބޭރުން ފެންނަފަދައިން، އެ ފުޅިތަކުގެ އެތެރޭގައި ހުންނަ ތަކެތި ވެސް ރިވެތިކޮށް ބޭރުން ފެންނާނެތެވެ. އަދި އެ ފުޅިތަކާއި ތަށިތަކަށް އަޅައިފައިވާ ބުއިމުގެ ގިނަމަދުމިން ހުންނާނީ ބޭނުންކުރާ މީހާ އެދޭ ގޮތަކަށް ބޭނުން މިންވަރަކަށެވެ. އެ ގޮތަށް އެ ކަންތައްތައް ކުރާނީ ސުވަރުގޭގެ ޚާދިމުންނެވެ.",""],["(17) އަދި ބަޔާންވެ ދިޔަ ނިޢުމަތްތަކުގެ އިތުރަށް ވެސް، ތަށިތައްޓަށް އަޅައިފައިވާ ނުހަނު ރަހަމީރު ބުއިމެއް ސުވަރުގޭގެ އަހުލުވެރީންނަށް ދެއްވޭނެތެވެ. އެ ބުއިމަކީ، އިނގުރު އެއްކުރެވިފައިވާ ކާފޫރުގެ ތާސީރު ހުންނަ ނުހަނު ވެސް މީރު ފިނި ބުއިމެކެވެ. އެ ބުއިމަށް އިނގުރު އެއްކުރެވުމުން، ކުރީން އޭގައި ހުރި މީރުކަމަށްވުރެން އިތުރު މީރުކަން އެ ބުއިމަށް ލިބި، އޭގެ ރަހަ އިހުނަށްވުރެން ވެސް މީރުވެގެންދާނެތެވެ.",""],["(18) އަދި އެ ބުއިމުގެ އިތުރަށް ވެސް، ސުވަރުގޭގައިވާ ސަލްސަބީލު މި ނަން ކިޔުނު އާރުން، މާ ރަހަމީރު ބުއިމެއް ކިޔަމަންތެރި ހެޔޮލަފާ އަޅުތަކުންނަށް ދެއްވޭނެތެވެ. އެ ބުއިމަކީ، އެއްވެސް އެއްޗަކާ އެއްކުރެވިފައި ނުވާ، ބޯން ފަސޭހަވެފައި އެހައިމެ ބޯހިތްވާ އަދި ހިތަށް ފިނިކަން ގެނެސްދެނިވި ބުއިމެކެވެ.[81] އަދި އެ އާރަކީ، ސުވަރުގޭގެ އަހުލުވެރީން އެތާނގެ ކޮންމެ ތަނަކަށް ދިޔައަސް، ބޭނުން ކޮންމެ ވަގުތަކުމެ އެއްވެސް ދަތި ކަމެއް ނެތި ލިބޭގޮތަށް ދެމިދެމި އޮންނަ އާރެކެވެ. އެ އާރު ފެށިފައިވަނީ ޢަރުޝިފުޅުގެ ދަށުންނެވެ.[82]","[81]- أَبْحَاثٌ فِقْهِيَّةٌ لِلشَّيْخِ هَانِي الْجُبَيرِ (بَابُ شَرْحِ كِتَابِ التَّوْحِيدِ)\r[82]- صَحِيحُ الْجَامِعِ لِلْإمَامِ الْبُخَارِي رَقَمُ الْحَدِيثِ: 6696"],["(19) އަދި ސުވަރުގެވަންތަވެރީންގެ ޚިދުމަތުގައި ނުހަނު ޒުވާން ޅަނދޮޅު ފިރިހެން ކުދީން އަބަދު ވެސް އެބައިމީހުންގެ ވަށައިގެން ބުރުޖަހަޖަހައި ތިބޭނެތެވެ. އެ ކުދީން ތިބޭނީ، މުސްކުޅިވުމެއް ސިފައަށް ބަދަލުއައުމެއް ނެތި، އަބަދުގެ އަބަދަށް ވެސް ޒުވާންކަން މަތީގައެވެ. އެ ކުދީންގެ ރިވެތިކަމާއި، ދޮންކަމާއި، މޫނުމަތީގެ ތާޒާކަމުން، ތިބާއަށް އެ ކުދީން ފެންނާނީ އެތަންމިތަނަށް ފެތުރިފައިވާ މުތްތަކެއް ފަދައިންނެވެ.",""],["(20) އަދި އެ ސުވަރުގޭގެ އެތަންމިތަނަށް ބަލައިފި ނަމަ، ސިފަނުކުރެވޭ ފަދަ ދާއިމީ ނިޢުމަތްތަކާއި ޚިޔާލަށް ވެސް ނުގެނެވޭ ފަދަ ބޮޑު ވެރިކަމެއް، ތިބާއަށް އެތަނުން ފެންނާނެތެވެ. ދަންނާށެވެ! އެންމެފަހުން ސުވަރުގެ ވަންނަ މީހާއަށް ވެސް، މުޅި ދުނިޔެ ފަދަ ނިޢުމަތާއި އޭގެ ދިހަ ގުނަ ދެއްވާނެތެވެ.[83]","[83]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(21) ސުވަރުގޭގެ އަހުލުވެރީން އެތެރެއިން ލައިގެން ތިބޭނީ ފެހިކުލައިގެ އެންމެ އޮމާން ފަށުވި ފޮތީގެ ސުންދުސު ފޭރާމެވެ. އަދި ބޭރުން ލައިގެން ތިބޭނީ ނުހަނު މޮޅަށް ޖަރީކުރެވި އަތްކަންއެޅި ވިދަވިދައި ހުންނަ ފަށުވި ފޮތީގެ އިސްތަބުރަޤު ފޭރާމެވެ. އަދި ރިހި އުޅާތަކުން އެބައިމީހުން ޒީނަތްތެރި ކުރެވިގެންވާނެތެވެ. އެ ފަދަ ބޮޑު ނިޢުމަތުގައި އެބައިމީހުން ވަނިކޮށް، އެބައިމީހުންގެ ސާހިބުވަންތަ إِلٰهُ އެބައިމީހުންނަށް ސުވަރުގޭގައި ދެއްވާ ސާފު ޠާހިރު ނުހަނު ރަހަ މީރު ބުއިމަކީ، ސުވަރުގެވަންތަވެރީން ނޫން ބަޔަކަށް، ދުވަހަކު ވެސް އެއްވެސް ތަނަކުން ލިބޭނޭ ބުއިމެއް ނޫނެވެ. ދަންނާށެވެ! أَبُو قِلآبَةއާއި إبْرَاهِيْمُ النَّخَعِى  ވިދާޅުވިއެވެ. ސުވަރުގޭގެ އަހުލުވެރީންނަށް އެބައިމީހުންގެ ސާހިބުވަންތަ إِلٰهُ ދެއްވާ ޖާފަތް ކެއުމަށް ފަހު، الشَرَابُ الطَّهُورُ ކިޔުނު ބުއިމެއް ދެއްވާނެތެވެ. އެ ބުއިމުން، އިހުނަށް ވުރެން ވެސް ބޮޑު ހަމަޖެހުން އެބައިމީހުންގެ ބަނޑަށް ލިބި ފަސޭކަމާއި އަރާމު އެބައިމީހުންނަށް ލިބޭނެތެވެ. އަދި އެ ބުއިމަށް ފަހު، އެބައިމީހުންގެ ހަށިގަނޑުން ދުވާނީ ގޮމަކަސްތޫރީގެ މީރު ވަހެވެ.[84]","[84]- اَلتَّفْسِيرُ الْوَسِيطُ لِلدَّكْتُورِ مُحَمَّدِ سَيِّدِ طَنْطَاوِي"],["(22) ބަޔާންވެދިޔަ މެހުމާންދާރީ އަދާކުރައްވައި މާތްކޮށް ހިއްތެވުމަށް ފަހު، އެބައިމީހުންގެ ސާހިބުވަންތަ إِلٰهُ އެބައިމީހުންނަށް ނިދާ އިއްވަވާނެތެވެ. ހަމަކަށަވަރުން، މި އަދާކުރެއްވި މެހުމާންދާރީއަކީ، ތިޔަބައިމީހުން ދުނިޔޭގައި ކުޅަ ހެޔޮ ޢަމަލުތައް ޤަބޫލުކުރައްވައި، އެ ކަމަށް ޝުކްރުވެރިވެވޮޑިގެންނެވުމުގެ ގޮތުން ތިޔަބައިމީހުންނަށް، ތިމަން إِلٰهُ ދެއްވި ހެޔޮ ޖަޒާއެވެ. ދަންނާށެވެ! މިއީ، ހެޔޮލަފާ އަޅުތަކުން ދުނިޔޭގައި އަދާކޮށް އުޅުނު ކިޔަމަންތެރިކަން ޤަބޫލުކުރައްވައި އެބައިމީހުން ސުވަރުގެ ވެއްދެވުމަށް ފަހު، اللهُ  އެބައިމީހުންނަށް ވަޙީކުރައްވާނޭ ޘަނާގެ ބަސްފުޅެވެ.",""],["(23) ހަމަކަށަވަރުން، އިބަ ރަސޫލާއަށް، ތިމަން إِلٰهُ ޤުރްއާން ބާވައިލެއްވީ ވަކިވަކީން ބައިބަޔަށެވެ. އެއީ، އިބަ ރަސޫލާ، އެ ޤުރްއާން ހިތްޕުޅުން ދަސްފުޅުކުރެއްވުމަށާއި، ދޭހަކުރެއްވުމަށާއި، ކިޔަވައިވިދާޅުވުމަށް ފަސޭހަކޮށްދެއްވުމަށް ޓަކައެވެ. އަދި މުއުމިނުންގެ އީމާންކަން ގަދަކުރައްވައި ހަރުދަނާކުރެއްވުމަށް ޓަކައި ވެސް މެއެވެ. އަދި ދުނިޔޭގައި އުޅުނު އިރު، اللهُ އަށް ކިޔަމަންތެރިވެ ހެޔޮ ޢަމަލުކުރި މީހުންނަށް އާޚިރަތުގައި ދެއްވާނޭކަމަށް، ޤުރްއާނުގައި ވަޢުދުކުރެއްވި ޘަވާބުގެ ވާހަކަ މީސްތަކުންނަށް ހަނދާންކޮށްދެއްވުމަށް ޓަކައެވެ. އަދި، اللهُ އަށް ނުކިޔަމަންތެރިވެ އުރެދި އުޅުނު މީހުންނަށް އާޚިރަތުގައި ޢަޛާބުދެއްވާނޭކަމަށް ޤުރްއާނުގައި އައިސްފައިވާ ވަޢީދުގެ ބަސްފުޅުތައް ވެސް މީސްތަކުންނަށް އަންގަވައި އިންޒާރުކުރެއްވުމަށް ޓަކައެވެ.",""],["(24) ފަހެ، އިބަ ރަސޫލާގެ ސާހިބުވަންތަ إِلٰهُ މިންވަރުކުރެއްވި ގޮތާ މެދު ރުހިވަޑައިގެން ހުންނެވުމާ އެކު، އެ إِلٰهُގެ އަމުރުފުޅުތަކަށް ޢަމަލުކުރެއްވުމުގައި ކެތްތެރިވެވަޑައިގަންނަވާށެވެ. އަދި އެ އަމުރުފުޅުތައް މީސްތަކުންނާ ހަމައަށް ފޯރުކޮށްދެއްވުމުގައި ކެތްތެރިވެވަޑައިގެން ސާބިތުކަމާ އެކު ދެމިހުންނަވާށެވެ! އަދި ހަވާ ނަފުސުގެ އެދުންތަކާ ތަބާވެ ފާފަކޮށް އުޅޭ އެއްވެސް މީހަކަށް ނުވަތަ ފުރެދުންތެރި ކާފިރަކަށް ވިއަސް، އިބަ ރަސޫލާ ކިޔަމަންވެވަޑައިނުގަންނަވާށެވެ!",""],["(25) އަދި ފަތިސްވެ އަލިވެ ދުވާލުގެ ވަގުތު ފެށޭ ހިނދުގައްޔާއި ހަވީރުވެ، ދުވާލުގެ ވަގުތު ނިމޭ ހިނދު ނަމާދުފުޅުކުރައްވައި، އިބަ ރަސޫލާގެ ސާހިބުވަންތަ إِلٰهُ ހަނދުމަކުރައްވައި، ޛިކުރުކުރައްވައި، އެ إِلٰهُގެ އިސްމުފުޅުތަކުގެ ވަސީލަތުން ކަންކަމަށް އެދިވަޑައިގެން ދުޢާކުރައްވައި، އެ إِلٰهއަށް ދަންނަވާށެވެ! ދަންނާށެވެ! ދުވާލުގެ ކުރީކޮޅުގެ ނަމާދަކީ ފަތިސް ނަމާދެވެ. ފަހުކޮޅުގެ ނަމާދަކީ މެންދުރު ނަމާދާއި ޢަޞުރު ނަމާދެވެ.[85]","[85]- تَفْسِيرُ الْإِمَامِ مُقَاتِلِ بْنِ سُلَيمَان"],["(26) އަދި ރޭގަނޑުން ބައެއްގައި، އިބަ ރަސޫލާ ނަމާދުކުރައްވައި، އެ إِلٰهއަށް ސަޖިދަކުރައްވާށެވެ! އަދި ރޭގަނޑުގެ ގިނަ ވަގުތު ރޭއަޅުކަންކުރައްވައި، އެ إِلٰهއަށް ތަސްބީޙަވިދާޅުވާށެވެ! އެއީ، ދުވާލުގެ އަޅުކަމަށް ވުރެން ރޭގަނޑުގެ އަޅުކަން މާ އިތުރުވެފައި މާ ހެޔޮކަން ބޮޑުކަމަށް ޓަކައެވެ! ދަންނާށެވެ! ރޭގަނޑުން ބައެއްގައި ކުރެވޭ ނަމާދުތަކަކީ، މަޣުރިބު ނަމާދާއި، ޢިޝާ ނަމާދާއި، ދަމުނަމާދެވެ.[86]","[86]- صَحِيحُ الْجَامِعِ لِلْإمَامِ الْبُخَارِي وَصَحِيحُ الْإمَامِ مُسْلِمٍ"],["(27) ދަންނާށެވެ! އާޚިރަތުގެ މައްޗަށް ދުނިޔެ އިސްކޮށް، ދުނިޔޭގެ ދިރިއުޅުމަށް ލޯބިކޮށް، އެ ތާނގެ ވަގުތީ ފައިދާއާއި މަންފާ ލިބިގަތުމަށް، އެ މުޝްރިކުން ގަދައަޅައި މަސައްކަތްކުރާ ކަން ކަށަވަރެވެ. އަދި ނުހަނު ބިރުވެރި ބުރަ ދުވަހެއް އަންނާނޭކަން ޤަބޫލުނުކޮށް އެ ދުވަހަށް ޓަކައި ތައްޔާރުނުވެ، އެ ދުވަހާ މެދު އެއްވެސް ފަރުވާލެއް ނުބަހައްޓައި އެބައިމީހުން އެ ތިބޭ ދުވަހަކީ ޤިޔާމަތް ދުވަހެވެ.އެ ދުވަސް ބުރަ ދުވަހަކަށްވީ، އެ ދުވަހުން ކުރިމަތިލާންޖެހޭނޭ ދަތިތަކާއި، ނާމާންކަމާއި، ބިރުވެރިކަމުގެ ބޮޑުކަމަށް ޓަކައެވެ.",""],["(28) މުޝްރިކުން، ތިމަން إِلٰهއަށް އުރެދި ނުކިޔަމަންތެރިވެ އުޅުނު ކަމުގައި ވިއަސް، އެބައިމީހުން ވެސް ހެއްދެވީ، ތިމަން إِلٰهއެވެ. އަދި އެބައިމީހުންނަށް ހިނގާބިނގާ މަސައްކަތްކޮށް އުޅެވޭ ގޮތަށް، އެބައިމީހުންގެ ހަށިގަނޑުގައި ހުޅުތަކާއި، ނާރުތަކާއި، ފަތިތައް ލައްވައި އެ ތަކެތި ގުޅުއްވައި ވަރުގަދަ ކުރެއްވީ ވެސް، ތިމަން إِلٰهއެވެ. އަދި، ތިމަން إِلٰه އިރާދަކުރައްވައިފި ނަމަ، އެބައިމީހުން ހަލާކުކުރައްވައި ނެތިކުރެއްވުމަށް ފަހު، އެބައިމީހުންގެ ބަދަލުގައި، ތިމަން إِلٰهއަށް އަޅުކަންކޮށް ކިޔަމަންތެރިވާނޭ އެހެންބަޔަކު، ތިމަން إِلٰه ގެންނަވައިފާހުށީމެވެ.",""],["(29) ހަމަކަށަވަރުން، މި ޤުރްއާނަކީ އަދި މި ސޫރަތަކީ ވެސް އެ މީހެއްގެ ދުނިޔެއާއި އާޚިރަތް ބާއްޖަވެރިވާނޭ މަގު ހޯދުމަށް އެދޭ ކޮންމެ މީހަކަށް ޓަކައިމެ ނުހަނު ފައިދާކުރަނިވި ހަނދާންކޮށްދެއްވުމެކެވެ. އެހެންކަމުން، މި ޤުރްއާން ވެސް އަދި މި ސޫރަތް ވެސް ނަސޭހަތް ލިބިގަތުމަށް ޓަކައި މީސްތަކުންނަށް ފުދޭނެއެވެ. ވީމާ ބޭނުން މީހަކު، އޭނާގެ ސާހިބުވަންތަ إِلٰهއަށް އީމާންވެ، އެ إِلٰهއަށް ބިރުވެތިވެ ތަޤުވާވެރިވެ، އެ إِلٰهُގެ ފުއްސެވުމާއި ރުއްސެވުން ލިބިގަތުމަށް ގަދައަޅައި މަސައްކަތް ކުރާހުށިކަމެވެ. އަދި ހެޔޮ ޢަމަލުކޮށް، އެ إِلٰهُގެ ޙަޟްރަތަށް ވާޞިލުވެ، އެ إِلٰهއާ ބައްދަލުވަނިވި ރަނގަޅު މަގުން ހިނގާހުށިކަމެވެ.",""],["(30) އަދި، اللهُ  އިރާދަކުރެއްވުމުން މެނުވީ، ތިޔަބައިމީހުންނަށް އެއްވެސް ކަމެއް ކުރުމަކަށް ގަސްތެއް ނުކުރެވޭނެއެވެ. އަދި ކަމެއް ނުވެސް ކުރެވޭނޭމެއެވެ. އަދި ކަމަކަށް ނުވެސް އެދެވޭނޭމެއެވެ. އެއީ، ހެޔޮކަމެއްކަމުގައި ނުވަތަ ނުބައިކަމެއްކަމުގައި ވިއަސް މެއެވެ. އެހެނީ، ހުރިހައި ކަމެއްމެ މިލްކުވެގެންވަނީ، ހަމައެކަނި އެ إِلٰهއަށެވެ. އެހެންކަމުން، ހެޔޮ ގޮތާއި ނުބައި ގޮތް މިންވަރުކުރައްވަނީ، ހަމަ އެ إِلٰهއެވެ. ހަމަކަށަވަރުން، اللهُ ގެ އިރާދަފުޅާއި މިންވަރުފުޅުގެ ދަށުން، ތެދުމަގަކީ ކޮބައިކަމާއި މަގުފުރެދުމަކީ ކޮބައިކަން އަދި ފައިދާހުރި ގޮތާއި ގެއްލުންހުރި ގޮތަކީ ކޮބައިކަން ވަކިކޮށް ދެނެގަންނާނޭ މަގު މީސްތަކުންނަށް ބަޔާންކޮށްދެއްވުމަށް ޓަކައި، ރަސޫލުން ފޮނުއްވިއެވެ. ވީމާ، އެ ރަސޫލުން ވަނީ، އެ ހުރިހައި ކަމެއް މީސްތަކުންނަށް އަންގަވައިދެއްވައި ބަޔާންކޮށްދެއްވައިފައެވެ. އެއަށްފަހު، އެއްވެސް މަޖުބޫރުކަމެއްނެތި، ކޮންމެ މީހަކުމެ އެމީހަކު ބޭނުން ގޮތެއް އިޚުތިޔާރުކުރުމަށް ޓަކައި، އެ إِلٰهُ އެ މީހަކު ދޫކޮށްލައްވައިފައި ވެއެވެ. ވުމާއެކު، އެއްވެސް މަޖުބޫރުކަމެއް ނެތި، އިންސާނާއަށް ދެއްވި، ފުރިހަމަ ބުއްދިއާއި ވިސްނުމުގެ ބޭނުންހިފައި ތެދުމަގު ލިބިގަތުމަށް ބޭނުން މީހާ ތެދުމަގު ލިބި ގަނެ، اللهُ އަށް ޝުކްރުވެރިވެއެވެ. ނުވަތަ، اللهُ އަށް އުރެދި، ކާފިރުވެ، ދެކޮޅުވެރިވާން ބޭނުން މީހާ ވެސް، އެއްވެސް މަޖުބޫރުކަމެއް ނެތި އެ ގޮތް އިޚުތިޔާރުކުރެއެވެ. އެހެންކަމުން، اللهُ  ނަހީކުރައްވައިފައިވާ ކަމަކަށް ގަސްތުގައި އަރައިގަތުމަށް ފަހު، އެއީ ޤަޟާ ޤަދަރުގައިވާ ގޮތް ކަމުގައި ބުނެ، اللهُ ގެ ޙަޟްރަތުގައި، ޢުޛުރުދެއްކި ނަމަވެސް އެ ޢުޛުރު ޤަބޫލެއް ނުކުރައްވާނެތެވެ. ޝައްކެއްނެތެވެ. މީސްތަކުން ދައްކާ ހުރިހައި ވާހަކައަކާއި ކުރާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެންވާކަން ކަށަވަރެވެ. އަދި ކައުނުގައި ހިނގާ ހުރިހައި ކަމެއް ވެސް މޮޅަށް ދެނެވޮޑިގެންވުމާ އެކު، އެ ހުރިހައި ކަމެއް މިންވަރުކުރައްވައި ތަދުބީރުކުރެއްވުމުގައި، اللهُ  ޙިކުމަތްވަންތަވެވޮޑިގެން ވެއެވެ.",""],["(31) اللهُ އަށް އީމާންވެ ހެޔޮ ޢަމަލު ކުރުމުގެ ތައުފީޤުދެއްވުމަށް، އެ إِلٰهُ އިރާދަކުރައްވާ އަޅަކަށް އެ ކަމުގެ ތައުފީޤުދެއްވަތެވެ. އަދި އޭނާ ކުރާ ހެޔޮ ޢަމަލުގެ ސަބަބުން، އޭނާ ދެކެ ރުހިވޮޑިގަންނަވައި، އެ إِلٰهُގެ ރަޙުމަތުގެ ތެރެއަށް އޭނާ ވައްދަވަތެވެ. އަދި އަޅުތަކުން އުޅުމަށް ޓަކައި، އެ إِلٰهُ ކަނޑައެޅުއްވި އިންތައް ފަހަނަޅައި ގޮސް އެބައިމީހުންގެ އަމިއްލަ ނަފުސަށް އަނިޔާވެރިވާ އަނިޔާވެރީންނަށް ވޭންދެނިވި ޢަޛާބު ވެސް، އެ إِلٰهُ ތައްޔާރުކުރައްވައިފައި ވޭމެއެވެ.",""],["سُورَةُ الْمُرْسَلَاتِއަކީ މައްކީ ސޫރަތެކެވެ. މި ސޫރަތުގައި ވަނީ (05) ފަންސާސް އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ. މި ސޫރަތަކީ، ކީރިތި ޤުރްއާނުގެ (77) ހަތްދިހަ ހަތްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْهُمَزَةއަށް ފަހުގައެވެ. މި ސޫރަތް ފައްޓަވައިފައި ވަނީ، ހުވާގެ ވަޙީބަސްފުޅަކުންނެވެ. އަދި سُورَةُ الْمُرْسَلَاتِގެ ނަމުން މި ސޫރަތަށް ނަންދެވުނީ، اللهُ ގެ އަމުރުފުޅުތަކާއި ވަޙީބަސްފުޅުތަކައިގެން ދަތުރުކުރައްވާ މަލާއިކަތުންގެ ދަތުރުފުޅުގެ އަވަސްކަން، ނުހަނު ބާރަށް ޖެހޭ ގަދަފަދަ ވައިރޯޅިތަކަށްވުރެން އަވަސްވުމާ އެކު، އެ މަލާއިކަތުން ގަންދެއްވައި ހުވާގެ ބަސްފުޅު ވަޙީކުރައްވައި، މި ސޫރަތް ފައްޓަވައިފައިވާތީއެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް، މިސޫރަތުގައި އައިސްފައެއްނުވެއެވެ. އަދި މި ސޫރަތަކީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ.[87] ދަންނާށެވެ! މި ސޫރަތް ފައްޓަވައިފައި ވަނީ، اللهُ ގެ އިރާދަފުޅާއި މިންވަރުފުޅު ނިޔާކުރާ ގޮތުގެ މަތީން ކައުނުގެ އެންމެހައި ކަންތައްތައް ވެސް ހިންގެވުމާ ޙަވާލުކުރައްވައިފައިވާ މަލާއިކަތުންނާއި، އެ إِلٰهُގެ ވަޙީބަސްފުޅައިގެން ރަސޫލުންގެ އަރިހަށް ފޮނުއްވާ މަލާއިކަތުން ގަންދެއްވައި، ހުވާގެ ބަސްފުޅު ވަޙީކުރެއްވުމުންނެވެ. އަދި އެ މަލާއިކަތުންގެ ދަތުރުފުޅުތަކުގެ އަވަސްކަން، އެ އާޔަތްތަކުގައި، اللهُ  ސިފަކުރައްވައިފައި ވަނީ ނުހަނު ބާރަށް ޖެހޭ ގަދަފަދަ ވައިރޯޅިތަކާއެވެ. އަދި، އެ މަލާއިކަތުން ގަންދެއްވައި ހުވާގެ ބަސްފުޅު ވަޙީކުރައްވައި، اللهُ  މީސްތަކުންނަށް ޔަޤީންކޮށްދެއްވަނީ، އެންމެހައި ޚަލްޤުތަކުން މަރުވެ ނެތިދިއުމަށްފަހު، އެބައިމީހުން އަލުން ދިރުއްވައި، މަޙުޝަރުކުރައްވައި، ޙިސާބުބައްލަވައި، ދުނިޔޭގައި އެބައިމީހުން ކުޅަ އަމަލުތަކަށް ޖަޒާ ނުވަތަ ސަޒާ ދެއްވުމަށް، އެ إِلٰهُ ކުޅަދުންވަންތަވެވޮޑިގެންވާ ކަމެވެ. އަދި ޤިޔާމަތް ދުވަހުން ކާފިރުންނަށް މެދުވެރިވާނޭ ބިރުވެރި ކަންތައްތަކުގެ ވާހަކަ ވެސް މި ސޫރަތުގައި ވެއެވެ. އަދި ޤިޔާމަތް ދުވަހުން މުއުމިނުންނަށް ދެއްވާނޭ ނިޢުމަތްތަކާއި މަތިވެރި ދަރަޖަތަކުގެ ވާހަކަ ވެސް މި ސޫރަތުގައިވެއެވެ. އަދި މި ސޫރަތް ނިންމަވައިލައްވައިފައި ވަނީ، ދުނިޔޭގައި އުޅުނު އިރު، اللهُ އަށް އުރެދި ކާފިރުވެ، އެ إِلٰهُ ބާވައިލެއްވި އާޔަތްތައް ދޮގުކުރި މުޖުރިމުންނަށް، އެއްވެސް ނިޢުމަތެއް އާޚިރަތް ދުވަހުން ނުހުންނާނޭކަން އަންގަވަމުންނެވެ. އެހެނީ، ދުނިޔޭގައި އުޅުނު އިރު އެބައިމީހުންވީ އުރެދުންތަކަށް އަރައިގަނެ ގޮތެއްފޮތެއް ނުބަލައި ކައިބޮއި މަޖާކޮށް، އެއްވެސް ހަމައެއް ނެތި ޖިންސީ އެދުން ފުއްދައި އުޅުނު ބަޔަކުކަމުގައެވެ.[88]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ރޯޅިއަކަށް ފަހު ރޯޅިއެއް ވިދިވިދިގެން އަންނަގޮތަށް ފޮނުއްވާ ވައިރޯޅިތައް ފަދަ ހަލުވިކަމާ އެކު ދަތުރުކުރައްވާ މަލާއިކަތުން ގަންދެއްވައި، ތިމަން إِلٰه ހުވާގެ ބަސްފުޅު ވަޙީކުރައްވަމެވެ. ދަންނާށެވެ! އޭގެ ތެރެއިން ބައެއް މަލާއިކަތުން، الله  ފޮނުއްވަނީ، އެ إِلٰهގެ ކައުނިއްޔަ އިރާދަފުޅާއި މިންވަރުފުޅު ނިޔާކުރާ ގޮތުގެ މަތީން ކައުނުގެ ކަންތައްތައް ހިންގެވުމާ ޙަވާލުކުރައްވައިފައެވެ. އަދި އަނެއްބައި މަލާއިކަތުން ފޮނުއްވަނީ، މީސްތަކުންގެ ގާތަށް، އެ إِلٰه ފޮނުއްވާ ރަސޫލުންގެ އަރިހަށް، އެ إِلٰهގެ ވަޙީބަސްފުޅުތަކައިގެންނެވެ. އެއީ، އެ إِلٰهގެ ޝަރުޢިއްޔަ އިރާދަފުޅާއި މިންވަރުފުޅު ނިޔާކުރާ ގޮތުގެ މަތީން، މީސްތަކުން ކުރާންވީ ކަންތައްތަކާއި ނުކޮށް ދޫކޮށްލަންވީ ކަންތައްތައް އެ ރަސޫލުން މެދުވެރިކުރައްވައި މީސްތަކުންނަށް އެންގެވުމަށް ޓަކައެވެ. ވުމާއެކު، އެ ހުރިހައި ކަމެއްގައިމެ ވަނީ، އެ إِلٰهގެ ޙިކުމަތްވަންތަ ކަމާއި ޚަލްޤުތަކުންގެ މަޞްލަޙަތެވެ.[89]","[87]- الدُّرُّ الْمَنْثُورُ فِي التَّفْسِيرِ بِالْمَأْثُورِ لِلْإمَامِ جَلاَلِ الدِّينِ السُّيُوطِي\r[88]- أَنْوَارُ التَّنزِيلِ وَأَسْرَارُ التَّأْوِيلِ لِلْإمِامِ نَاصِرِ الدِّينِ الْبَيْضَاوِي\r[89]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(2) އަދި އެނބުރޭ ރޯޅިތަކާއި ނަގޫރޯޅިތައް ނުހަނު ބާރުމިނުގައި ހަލުއިކަމާ އެކު އަންނަފަދައިން، ނުހަނު ގަދަފަދަ ބާރުދެއްވައިފައި ފޮނުއްވާ މަލާއިކަތުން ގަންދެއްވައި، ތިމަން إِلٰه ހުވާގެ ބަސްފުޅު ވަޙީކުރައްވަމެވެ. ދަންނާށެވެ! اللهُ ގެ އަމުރުފުޅުތައް ހިންގަވައި ތަންފީޒުކުރެއްވުމުގެ ފުރިހަމަ ބާރު، އެ މަލާއިކަތުންނަށް، އެ إِلٰه ދެއްވައިފައި ވުމާއެކު، އެ ކަންތައްތައް ހިންގަވައި ތަންފީޒުކުރެއްވުމުގައި، އެ މަލާއިކަތުން ނުހަނު އަވަސްވެވަޑައިގަންނަވަތެވެ.[90]","[90]- مَوْقِعُ الْمُصْحَفِ الْإِلِكْتُرُونِي التَّعْرِيفُ بِالسُّوَر"],["(3) އަދި، اللهُ ގެ އަމުރުފުޅަށް، ވިލާތައް އެތަންމިތަނަށް ގެންދަވައި، އެ إِلٰه އިރާދަކުރެއްވި ތަނަކަށް ވާރޭ ވެއްސެވުމާ ޙަވާލުކުރެއްވިގެންވާ މަލާއިކަތުން ގަންދެއްވައި، ތިމަން إِلٰه ހުވާގެ ބަސްފުޅު ވަޙީކުރައްވަމެވެ.[91]","[91]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي"],["(4) އަދި ޙަރާމު ކަންތައްތަކާއި ޙަލާލު ކަންތައްތައް މީސްތަކުންނަށް އަންގައިދެނިވި އާޔަތްތަކާއި ޙައްޤާއި ބާޠިލު ވަކިކޮށްދެނިވި އާޔަތްތައް، اللهُ ގެ ޙަޟްރަތުން ގެންނަވާ މަލާއިކަތުން ގަންދެއްވައި، ތިމަން إِلٰه ހުވާގެ ބަސްފުޅު ވަޙީކުރައްވަމެވެ.[92]","[92]- تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي"],["(5) އަދި، اللهُ ގެ ވަޙީ ބަސްފުޅައިގެން، އެ إِلٰهގެ ރަސޫލުންގެ އަރިހަށް ވަޑައިގަންނަވާ މަލާއިކަތުން ގަންދެއްވައި، ތިމަން إِلٰه ހުވާގެ ބަސްފުޅު ވަޙީކުރައްވަމެވެ. ދަންނާށެވެ! اللهُ ގެ ވަޙީބަސްފުޅަށް ޛިކުރުގެ ނަމުން ނަން ދެވުނީ، އެ ބަސްފުޅުތަކުގެ މާތްކަމަށް ޓަކައެވެ. އަދި އިސްލާމް ދީނުގެ ވާޖިބުތައް އަދާނުކޮށް އެކަންކަމުގެ މަތީން ޣާފިލުވެ ދުނިޔޭގެ ކަންކަމާއި މަޝްޢޫލުވެ އުޅޭ މީހުންނަށް، ދީނީ ވާޖިބުތައް އަދާކުރުމަށް އެ ބަސްފުޅުތަކުން ހަނދާން އާކޮށްދެއްވޭތީއެވެ.[93]","[93]- تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي"],["(6) اللهُ ގެ ވަޙީ ބަސްފުޅައިގެން އެ إِلٰهގެ ރަސޫލުންގެ އަރިހަށް މަލާއިކަތުން ވަޑައިގަންނަވަނީ، މީސްތަކުންގެ މައްޗަށް ޙުއްޖަތް ޤާއިމުވަނިވި އާޔަތްތަކައިގެންނެވެ. އެ އާޔަތްތަކުގައި ވަނީ، ދުނިޔޭގައި އުޅުނުއިރު އީމާންކަމުގެ އަހުލުވެރީންނަށް ކުރެވުނު ކުށްތަކަށް، ޤިޔާމަތް ޤާއިމުވާ ދުވަހުން އެބައިމީހުންގެ ކިބައިން، اللهُ  ޢުޛުރު ޤަބޫލުކުރައްވާނޭ ކަމުގެ އުފާވެރި ޚަބަރެވެ. އަދި ދުނިޔޭގައި އުޅުނުއިރު ބާޠިލުގެ އަހުލުވެރީން ކުރި ކުށްތަކަށް އެބައިމީހުންގެ ކިބައިން ޢުޛުރު ޤަބޫލުނުކުރައްވާނޭ ކަމުގެ އިންޒާރު ވެސް އެ އާޔަތްތަކުގައި ވެއެވެ. ދަންނާށެވެ! ޤިޔާމަތް ޤާއިމުވާ ދުވަހުން، ޙިސާބުބައްލަވައި ޖަޒާއާއި ސަޒާދެއްވާނޭ ކަމުގެ ވާހަކައިން، ކީރިތި ޤުރްއާނުގެ އާޔަތްތަކުގައި މީސްތަކުންނަށް ޚަބަރުދެއްވައިފައި ވުމާއެކު، އެ ދުވަހުން، އެ إِلٰهގެ ޙަޟްރަތުގައި ޤަބޫލުކުރެވޭފަދަ އެއްވެސް ޢުޛުރެއް ކުށްވެރީން ދައްކާކަށް ނޯންނާނެއެވެ.",""],["(7) އެ ދުވަސް އަންނާނޭ ކަމާ މެދު ތިޔަބައިމީހުންނަށް ވަޢުދުކުރެއްވުނު ޤިޔާމަތް ދުވަސް އަންނާނޭ ކަމީ ކަށަވަރު ކަމެކެވެ. އަދި އެ ދުވަހުން ހިނގާނޭ ބިރުވެރި ކަންތައްތަކުގެ ޚަބަރުތަކުން ފުރިގެންވާ ވަޢީދުގެ ބަސްފުޅުތައް ތިޔަބައިމީހުންނާ ހަމައަށް އައިސްފައި ވެއެވެ. އަދި އެ ދުވަހުން، މީސްތަކުން ދުނިޔޭގައި ކުޅަ ޢަމަލުތަކުގެ ޙިސާބުބައްލަވައި ކޮންމެ މީހަކަށްމެ އެމީހަކު ކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ ދެއްވާނޭ ކަމީ ވެސް ކަށަވަރު ކަމެކެވެ.",""],["(8) ފަހެ، ޤިޔާމަތް ޤާއިމުވާން ވުމުން، ތަރިތަކުގެ އަލިކަން ފުހެވި އެ ތަރިތަކުގެ އަލިކަން މުޅީން ފިލައިގެންދާނެތެވެ.",""],["(9) އަދި ޤިޔާމަތް ޤާއިމުވާން ވުމުން، އުޑު ފަޅަފަޅައިގެން ހިނގައިދާނެތެވެ. އޭގެ ކުރީގައި އެ އުޑަކީ އެއްވެސް ތަނބަކާނުލައި ބިނާކުރެއްވިފައި އޮތް ނުހަނު ތަނަވަސްކަން ބޮޑު އަދި އެހައިމެ ގަދަފަދަ ތަނެކެވެ.",""],["(10) އަދި ޤިޔާމަތް ޤާއިމުވާން ވުމުން، ފަރުބަދަތައް ހުރިތަނުން ލުހެވި ކުނޑިކުނޑިވެ ބުރަބުރައިގެން ގޮސް، އެ ފަރުބަދަތައް ހުރިތަންތަން ބިމާ ހަމަހަމަވާނެތެވެ.",""],["(11) އަދި އެ ހިނދު، މާތްވެގެންވާ ރަސޫލުންނާ އެ ރަސޫލުންގެ އުންމަތްތަކާ ދެމެދު ނިޔާކުރައްވައި، އަޅުތަކުންގެ ޙިސާބުބެއްލެވުމުގެ ވަގުތު ކަނޑައެޅިދާނެތެވެ.[94] ފަހެ، ރަސޫލުންނާ އެ ރަސޫލުންގެ އުންމަތްތަކާ ދެމެދު ނިޔާކުރައްވައި އަޅުތަކުންގެ ޙިސާބުބައްލަވާ ޤިޔާމަތް ދުވަހަށް ވުރެން ވަކީން ބޮޑު ދުވަހެއް އަންނާނޭހެއްޔެވެ؟ ނާންނާނޭ ކަމީ ކަށަވަރު ކަމެކެވެ.","[94]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(12) މާތްވެގެންވާ ރަސޫލުންނާ އެ ރަސޫލުންގެ އުންމަތްތަކާ ދެމެދު ނިޔާކުރެއްވުން ފަސްކުރެއްވުނީ ކޮން ދުވަހަކަށްހެއްޔެވެ؟ ދަންނާށެވެ! އެ ކަން ފަސްކުރެއްވުނީ އަޅުތަކުންގެ ޙިސާބުބައްލަވައި އެބައިމީހުންގެ މެދުގައި ފައިޞަލާކުރައްވާ ޤިޔާމަތް ދުވަހަށެވެ.[95] ޝައްކެއްނެތެވެ. އެ ދުވަހަކީ، އެންމެހައި މީސްތަކުންނަށް އެ ދުވަހުގައި ކުރިމަތިލާންޖެހޭނޭ ނުރައްކާތެރިކަމާއި ބިރުވެރިކަމުގެ ބޮޑުކަމުން އެބައިމީހުން ކަންބޮޑުވެ ގޮތްހުސްވެ ހަދާނެނަހަދާނެ ގޮތެއް ނޭނގި ހައިރާންކަމުގައި ތިބޭނޭ ދުވަހެވެ. އަދި އެ ދުވަހަކީ، ހުރިހައި ރަސޫލުންނާއި އެ ރަސޫލުންގެ އުންމަތުގެ އެންމެން އެއްތަންކުރައްވައި، ކޮންމެ ރަސޫލަކު ވެސް އެ ރަސޫލަކާ ހަވާލުކުރެއްވުނު ރިސާލަތު އެ ރަސޫލެއްގެ އުންމަތަށް ރައްދުކޮށްދެއްވި ކަމުގެ މައްޗަށް އެ އުންމަތަކުން އީމާންވި މީހުން ހެކިދޭނޭ ދުވަހެވެ.","[95]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(13) މާތްވެގެންވާ ރަސޫލުންނާ އެ ރަސޫލުންގެ އުންމަތްތަކާ ދެމެދު ނިޔާކުރެއްވުމުގެ ދުވަސް ފަސްކުރެއްވުނީ، މީސްތަކުންގެ ޙިސާބުބައްލަވައި ނިޔާކުރައްވައި، އެބައިމީހުންގެ ތެރެއިން ސުވަރުގެ ޙައްޤުވާ މީހުން ސުވަރުގެއަށް ވައްދަވައި، ނަރަކަ ޙައްޤުވާ މީހުން ނަރަކައަށް ވައްދަވާ ޤިޔާމަތް ދުވަހަށެވެ.",""],["(14) އޭ ރަސޫލާއެވެ! އަދި ޙިސާބުބައްލަވައި ނިޔާކުރައްވާ ދުވަހަކީ، ކޮން ދުވަހެއް ކަން، އިބަ ރަސޫލާއަށް އެނގިވަޑައިގަންނަވާތޯއެވެ؟ އެ ދުވަހުން، މީސްތަކުންނަށް ކުރިމަތިވާނޭ ބިރުވެރިކަމުގެ ބޮޑުކަން އެއްވެސް މީހެއްގެ ޚިޔާލަށް ވެސް ނުގެނެވޭނެތެވެ.",""],["(15) އެ ދުވަސް އަންނާނޭކަމަށް، اللهُ  ވަޢުދުކުރައްވައިފައިވާ ނުރައްކާތެރިކަން ބޮޑު، ޤިޔާމަތް ދުވަސް ދޮގުކުރާ މީހުންނަށް ގެއްލުމާއި، ހަލާކާއި، ގަދަފަދަ ޢަޛާބު ހުއްޓެވެ.",""],["(16) އިސްވެދިޔަ އުންމަތްތަކުގެ މީސްތަކުންގެ ގާތަށް، ތިމަން إِلٰهُ ފޮނުއްވި ރަސޫލުން ގެންނެވި ރިސާލަތު ދޮގުކޮށް ކާފިރުވި މީހުންގެ މައްޗަށް ޢަޛާބުފޮނުއްވައި، ދުނިޔެމަތީގައި، ތިމަން إِلٰهُ އެބައިމީހުން ހަލާކުނުކުރައްވަންހެއްޔެވެ؟",""],["(17) ދެން، އިސްވެދިޔަ އުންމަތްތަކަށް ފަހު އުފެދުނު އުންމަތްތަކުގެ ކާފިރުން ވެސް، އެބައިމީހުންގެ ކުރީން ހަލާކުވެދިޔަ އުންމަތްތަކުގެ ކާފިރުން ހަލާކުކުރެއްވި ފަދައިން ހަލާކުކުރައްވާހުށީމެވެ.",""],["(18) ހަމަ އެ ފަދައިންމެ، اللهُ ގެ އެއްކައުވަންތަކަމަށާއި مُحَمَّدٌ ގެ ދަޢުވަތަށާއި މަޙުޝަރުކުރެއްވޭނޭ ކަމަށާއި ޙިސާބުބެއްލެވޭނޭކަމަށް އިންކާރުކުރާ ކުށްވެރީންނާ މެދު ވެސް، ތިމަން إِلٰه ކަންތައްކުރައްވާނީ، ކުރީގެ އުންމަތްތަކުގެ ކާފިރުންނާ މެދު، ތިމަން إِلٰهُ ކަންތައް ކުރެއްވި ފަދައިންނެވެ. އަދި އެބައިމީހުން ވެސް ހަލާކުކުރައްވައި ނެތިކުރައްވައި ކުރީގެ އުންމަތްތަކުގެ ކާފިރުންނާ އެއްތަން ކުރައްވާހުށީމެވެ.",""],["(19) އެ ދުވަސް އަންނާނޭކަމަށް، اللهُ  ވަޢުދުކުރައްވައިފައިވާ ނުރައްކާތެރިކަން ބޮޑު ޤިޔާމަތް ދުވަސް ދޮގުކުރާ މީހުންނަށް، އެ ދުވަހުން ގެއްލުމާއި، ހަލާކާއި، ގަދަފަދަ ޢަޛާބު ހުއްޓެވެ.",""],["(20) ތިމަން إِلٰهُ ތިޔަބައިމީހުން އުފެއްދެވީ އެއްވެސް ޙުރުމަތެއް އަގެއްނެތް ފެންފޮދަކުން ނޫންހެއްޔެވެ؟ ދަންނާށެވެ! އެ ފެނަކީ، ފިރިހެނާގެ މައިކަށިން ނުކުންނަ ފެނަކާއި އަންހެނާގެ މޭމަތީގެ ކަށިތަކުގެ ދެމެދުން ނުކުންނަ ފެނަކާއި ދެ ފެން އެކުވެގެން އުފެދޭ ފެނެކެވެ. އެ ފަދަ ޙުރުމަތެއް އަގެއްނެތް ފެންފޮދަކުން އުފެއްދެވި އިންސާނާ، اللهُ ގެ އެއްކައުވަންތަކަން ޤަބޫލުނުކޮށް ރަސޫލާގެ ރަސޫލުކަން ދޮގުކޮށް ބޮޑާވެ ކިބުރުވެރިވެގަންނަނީ ފަހެ ކީއްވެގެންހެއްޔެވެ؟",""],["(21) ދެން، އެ ފެންފޮދު ނުހަނު ރައްކާތެރި ތަނެއްގައި، ތިމަން إِلٰهُ ލެއްވީމެވެ. އެ ތަނަކީ އަންހެނާގެ ރަޙިމެވެ. އަދި ނުހަނު ރައްކާތެރިކަމާ އެކު އަންހެނާގެ ރަޙިމުގައި އެ ފެންފޮދު ލައްވައި ޤަރާރުކުރެއްވީ ވެސް، ހަމަ ތިމަން إِلٰهއެވެ.",""],["(22) ދަންނާށެވެ! އަންހެނާގެ ރަޙިމުގައި، އެ ފެންފޮދު ރައްކާތެރިކަމާ އެކު ޤަރާރުކުރައްވަނީ ކަނޑައެޅި އެނގިގެންވާ މުއްދަތަކަށެވެ. އެހެނީ، اللهُ ގެ ޙަޟްރަތުގައި އެ މުއްދަތު ވަނީ ކަނޑައެޅި ނިމިފައެވެ. އެއީ، އާންމު ގޮތެއްގައި ނުވަ މަސް ދުވަހުގެ މުއްދަތެވެ. މި ހުރިހައި ކަމަކުންމެ އެނގި ސާބިތުވަނީ، اللهُ ގެ ކުޅަދުންވަންތަކަމާއި ޙިކުމަތްވަންތަކަމުގެ ބޮޑުކަމެވެ.",""],["(23) ދެން ފަހެ، އެ އިންސާނާގެ ގުނަވަންތައް އެއް ގުނަވަން އަނެއް ގުނަވަނާ ގުޅިފައިވާގޮތަށް ތަރުކީބުކުރައްވައި، އޭނާގެ ބުރުސޫރައާއި ސިފަ، ތިމަން إِلٰهُ އިރާދަކުރެއްވި ގޮތަކަށް މިންވަރުކުރައްވަމެވެ. އަދި މައިމީހާގެ ރަޙިމުގައި އޭނާ އުފެދި ބޮޑުވާނޭ ގޮތާއި، ވިހެއުމުގެ ކަންތައްތައް ހިނގާނޭގޮތް ވެސް، ތިމަން إِلٰهُ މިންވަރުކުރައްވަމެވެ. އެ ފަދަ ފުރިހަމަ ގޮތަކަށް އިންސާނާގެ އުފެދުން މިންވަރުކުރައްވަނީ، ކޮންމެ ކަމަކަށްމެ ކުޅަދުންވަންތަ اللهُ އެވެ. ފަހެ ކޮންމެ ކަމެއްމެ، އެ ފަދަ ފުރިހަމަކޮށް މިންވަރުކުރައްވާ إِلٰهُގެ ކުޅަދުންވަންތަކަމުގެ ބޮޑުކަމާއެވެ!",""],["(24) ބަޔާންވެދިޔަ ފަދަ ފުރިހަމަ ގޮތެއްގައި އިންސާނާގެ އުފެދުން މިންވަރުކުރައްވައި، އެއްވެސް އަގެއް ނެތް މަނިފޮދުވަރެއް، ގަނޑުލޭކޮޅަކަށް ބަދަލުކުރައްވައި، ގަނޑުލޭކޮޅު މަސްކޮޅަކަށް ބަދަލުކުރައްވައި، އެ މަސްކޮޅުގައި ކަށިތައްލައްވައި، ފުރާނަ އަޅުއްވައި، ދައުރަކަށް ފަހު ދައުރަކަށް ބަދަލުކުރައްވައި، اللهُ  އެ އިންސާނާ އުފައްދަވަތެވެ. އެ ފަދައިން އިންސާނާ އުފައްދަވައި ދުނިޔެއަށް އުފަންކުރައްވާ إِلٰهُގެ ކުޅަދުންވަންތަކަމަށް އިންކާރުކުރާ މީހުންނަށް، ޤިޔާމަތް ދުވަހުން ގެއްލުމާއި، ހަލާކާއި، ގަދަފަދަ ޢަޛާބު ހުއްޓެވެ.",""],["(25) ތިޔަބައިމީހުން ތިޔަ ދިރިއުޅޭ ބިމުގައި ނުހަނު ގިނަ އަދަދެއްގެ މީހުން ދިރިއުޅެއެވެ. އަދި ނުހަނު ގިނަ އަދަދެއްގެ މީހުން މަރުވެ، އެ ބިމުގެ ފަސްގަނޑުގައި ވަޅުލެވިފައި ވެސް ވޭމެއެވެ. ދަންނާށެވެ! ދިރިތިބި މީހުންނާއި، މަރުވެގޮސްފައިވާ މީހުންނާއި، އެ އެންމެން ވެސް އެއްކުރައްވައި އެއްތަން ކުރައްވާނޭ ތަނެއްކަމުގައި، ތިމަން إِلٰهُ އެ ބިން ނުލައްވަންހެއްޔެވެ!",""],["(26) ތިޔަބައިމީހުން އެ ބިމުގައި ދިރިއުޅޭ އިރު ކައިބޮއި މަޖާކޮށް އުޅެމުއެވެ. އަދި ތިޔަބައިމީހުން އުފެއްދެވި މަޤުޞަދު ދެނެގަނެ، اللهُ އަށް ކިޔަމަންތެރިކަން އަދާކުރަނީ ވެސް ނުވަތަ ތިޔަބައިމީހުން އުފެއްދެވި މަޤުޞަދު އޮޅުވައިލައި، اللهُ  އަށް އުރެދެނީ ވެސް، އެ ބިމުގައި ތިޔަބައިމީހުން ދިރިއުޅޭ އިރުގައެވެ. އަދި މަރުވުމަށް ފަހު ތިޔަބައިމީހުން ވަޅުލެވެނީ ހަމަ އެ ބިމުގައެވެ. އެއީ، އެ ބިންމަތީގައި އުޅުނު އިރު ތިޔަބައިމީހުން ކުޅަ ހެޔޮ ޢަމަލުތަކަށް، ކަށްވަޅުގައި އަރާމާއި ނިޢުމަތް ލިބެނިވި ގޮތުގައެވެ. ނުވަތަ އެ ބިންމަތީގައި އުޅުނު އިރު ތިޔަބައިމީހުން ކުޅަ ނުބައި ޢަމަލުތަކަށް، ކަށްވަޅުގައި ވޭނާއި ޢަޛާބު ލިބެނިވި ގޮތުގައެވެ.",""],["(27) އަދި މީސްތަކުންނަށް ދިރިއުޅެން ފަސޭހަވާނޭ ގޮތަށް އެ ބިން ހިފެހެއްޓިފައި އޮތުމަށް ޓަކައި، އެ ބިމުގައި އުސްފަރުބަދަތައް ލެއްވީ، ތިމަން إِلٰهއެވެ. އަދި ހަރު ހިލަތައް ފެޅި އެ ފެޅުނު ތަންތަނުންނާއި އެ ނޫން ތަންތަނުން މީރުފެން ނުކުންނާނޭ ގޮތް މިންވަރުކުރައްވައި، ތިޔަބައިމީހުން ބުއިމަށް ޓަކައި، އެ ފެން ލެއްވީ ތިމަން إِلٰهއެވެ. މިއިން ކޮންމެ ކަމަކީ ވެސް، މަޙުޝަރަށް ފޮނުއްވުމަށް ވުރެން، ވަކީން ޢަޖައިބުކަން ކުޑަ ކަމެއްހެއްޔެވެ!",""],["(28) އެ ފަދަ ފުރިހަމަ ނިޢުމަތްތައް، اللهُ  އިންސާނުންނަށް ދެއްވައިފައިވާ އިރު ވެސް، އެ إِلٰهُގެ ކުޅަދުންވަންތަކަމަށް އިންކާރުކޮށް އެ ނިޢުމަތްތަކަށް ޝުކްރުވެރިނުވެ އުޅޭ މީހުންނަށް، ޤިޔާމަތް ދުވަހުން ގެއްލުމާއި، ހަލާކާއި، ގަދަފަދަ ޢަޛާބުހުއްޓެވެ.",""],["(29) ދަންނާށެވެ! ޤިޔާމަތް ދުވަސް ދޮގުކޮށް އުޅުނު ކާފިރުންނަށް އެ ދުވަހުން އެންގެވޭނެތެވެ. ދުނިޔޭގައި އުޅުނު އިރު ތިޔަބައިމީހުން ދޮގުކޮށް އުޅުނު ނަރަކައަށް ވަދެ، އެ ތާނގައި ތިޔަބައިމީހުން އަނދައަނދައި އަބަދުގެއަބަދަށް ދެމިތިބޭށެވެ! މިއަދު އެ ނަރަކަ އެ އޮތީ، ތިޔަބައިމީހުންގެ ކުރިމަތީގައި ދިމާއަށް ފެންނާށެވެ.",""],["(30) އަދި އެ ކާފިރުންނަށް ބުނެވޭނެތެވެ. ނަރަކައިން އަރައަރައި ހުންނަ ދުމުން އުފެދި ތިން ބައަށް ބައިވެފައިވާ ބޮޑު ދުންގަނޑުގެ ހިޔަލުގެ ތެރެއަށް ވަދެ ތިޔަބައިމީހުން ތިބޭށެވެ! އެ ހިޔަލަކީ، ނަރަކައިގެ ގަދަފަދަ ހޫނާއި ޢަޛާބުން ސަލާމަތްކޮށްދޭނޭ ހިޔަލެއް ނޫނެވެ. އަދި ކިއެއްތަ! އެ ހިޔާގަނޑުން އެބައިމީހުންނަށް ލިބޭނީ އިތުރު ކެކުޅުމާއި ވޭނާއި ޢަޛާބެވެ.",""],["(31) އެ ހިޔާގަނޑުން، ކާފިރުންނަކަށް އެއްވެސް ފިނިކަމެއް ނުލިބޭނެތެވެ. އަދި ނަރަކައިގެ އަނދައަނދާ ހުންނަ ހުޅުގަނޑުގެ ހޫނުން އެބައިމީހުން ސަލާމަތްކޮށް ދޭނޭ އެއްޗެއް ކަމުގައި ވެސް އެ ހިޔާ ނުވާނެތެވެ. އަދި ކިއެއްތަ! ނިޔާ އިއްވަވައިފުމަށް ދާނދެން، ކާފިރުންނަށް ޖެހޭނީ އެ ހިޔާގަނޑުގެ ޢަޛާބުގައި ތިބޭށެވެ.",""],["(32) ހަމަކަށަވަރުން، ބޮޑެތި ގަނޑުވަރުތައް ފަދަ ކަނިތައް، އެކި ދިމަދިމާއަށް އެ ނަރަކައިގެ ހުޅުގަނޑު އުކުމުން، ނުހަނު މައްޗަށް އަރައަރައި އެ ކަނިތައް ހުންނާނެތެވެ. ދަންނާށެވެ! އެ ކަނިތައް އުކިއުކި ހުންނާނީ ކާފިރުތަކުންގެ ގަޔަށެވެ.",""],["(33) އަދި ނުހަނު އަވަސްއަވަހަށް، އެކި ދިމަދިމާއަށް، އެ ނަރަކައިން ބުރަބުރައިގެންދާ ކަނިތަކަކީ، ކަޅު ރީނދޫ ކުލައިގެ ޖަމަލުތަކެއް ފަދަ ކަނިތަކެކެވެ. އެއަށްފަހު، ގަދަފަދަވަންތަ ޖައްބާރުވަންތަ إِلٰهُގެ ކޯފާއިން ނަރަކައިގެ އަލިފާންގަނޑު މުޅީން ކަޅުވާނެތެވެ. ދެން، އެއަށްފަހު އެ ނަރަކައިން ބުރާކަނިތައް ވެސް ހުންނާނީ މުޅީން ކަޅުވެފައެވެ.[96]","[96]- التَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي"],["(34) ނަރަކައިގެ ޢަޛާބާއި، އެ ތަނުން އަރައަރައި ހުންނަ ވިހަގަދަ ދުމާއި، ބުރަބުރައި ހުންނަ ބޮޑެތި އަލިފާން ކަނިތަކުގެ ވާހަކަ ދޮގުކޮށް އިންކާރުކުރާ މީހުންނަށް، ޤިޔާމަތް ދުވަހުން ގެއްލުމާއި، ހަލާކާއި، ގަދަފަދަ ޢަޛާބު ހުއްޓެވެ.",""],["(35) ޤިޔާމަތް ދުވަހަކީ، ކާފިރުންނަށް ނުހަނު ބިރުވެރިކަމުން ފުރިގެންވާ ދުވަހެކެވެ. އެހެންކަމުން، ކާފިރުންނަކަށް އެ ދުވަހުން އެއްވެސް ވާހަކައެއް ނުދެއްކޭނެތެވެ.",""],["(36) އަދި ޢުޛުރުދެއްކުމުގެ އެއްވެސް އިޛުނައެއް އަދި ހުއްދައެއް ވިއަސް، ޤިޔާމަތް ދުވަހުން ކާފިރުންނަކަށް ނުދެއްވޭނެތެވެ. އެހެނީ، ކާފިރުންނަކީ ދައްކާނޭ އެއްވެސް ޢުޛުރެއް އޮތްބައެއް ނޫނެވެ.[97]","[97]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(37) ޤިޔާމަތް ދުވަހާއި އެ ދުވަހުގެ ޚަބަރުތައް ދޮގުކުރާ މީހުންގެ ކިބައިން، އެ ދުވަހުން އެއްވެސް ޢުޛުރެއް ޤަބޫލު ނުކުރެއްވޭނެތެވެ. އަދި ވާހަކަދެއްކުމުގެ ހުއްދަ ވެސް އެބައިމީހުންނަކަށް ނުދެއްވޭނެތެވެ. އެ ކަންކަން ޤަބޫލުނުކުރާ މީހުންނަށް، އެ ދުވަހުން ހުންނާނީ ގެއްލުމާއި، ހަލާކާއި، ގަދަފަދަ ޢަޛާބެވެ.",""],["(38) ޤިޔާމަތް ދުވަހުން މުޝްރިކުންނަށް ބުނެވޭނެތެވެ. މިއަދަކީ، މީސްތަކުންގެ މެދުގައި ނިޔާ ކަނޑައަޅުއްވާ ދުވަހެވެ. އަދި ޙައްޤާއި ބާޠިލު ވަކިކުރައްވައި، ޙައްޤަކީ ކޮބައިކަމާއި، ބާޠިލަކީ ކޮބައިކަން އެންގެވޭ ދުވަހެވެ. އޭ مُحَمَّدٌ ގެ ދަޢުވަތަށް އިންކާރުކުރި މުޝްރިކުންނޭވެ! ތިޔަބައިމީހުންނާ އަދި ކުރީގެ އުންމަތްތަކުގެ މުޝްރިކުންނާ އެންމެން މިއަދު ތިޔަ ތިބީ، ތިމަން إِلٰهُގެ ކުޅަދުންވަންތަކަމުން އެއްތަނަކަށް އެއްކުރައްވައި ޖަމާކުރައްވައިފައެވެ.",""],["(39) ފަހެ، ތިމަން إِلٰهއާ ދެކޮޅަށް ހަދާނޭ ޙީލަތެއް ތިޔަބައިމީހުންނަށް ލިބިފައި ވާނަމަ، ނިކަން އެ ޙީލަތެއް ހަދައިބަލާށެވެ! އަދި، ތިމަން إِلٰهُގެ ޢަޛާބުން ސަލާމަތްވެ މިންޖުވުމަށް ޓަކައި، ރާވާނޭ ރޭވުމެއް ތިޔަބައިމީހުންނަށް ލިބިފައިވާ ނަމަ، ނިކަން އެ ރޭވުމެއް ރާވައި، ތިމަން إِلٰهُގެ ޢަޛާބުން ރެކިގަނެ މިންޖުވެބަލާށެވެ!",""],["(40) ޤިޔާމަތް ދުވަހާއި އެ ދުވަހުގައި ހިނގާނޭ ކަންތައްތަކުގެ ޚަބަރުތައް ދޮގުކުރާ މީހުންނަށް، އެ ދުވަހުން ހުންނާނީ ގެއްލުމާއި، ހަލާކާއި، ގަދަފަދަ ޢަޛާބެވެ.",""],["(41) ހަމަކަށަވަރުން، ދުނިޔޭގައި އުޅުނުއިރު، اللهُ އަށް ބިރުވެތިވެ ތަޤުވާވެރިވެ، އެ إِلٰهُ ދެއްވައިފާނޭ ޢަޛާބަކުން ސަލާމަތްވުމަށް ޓަކައި، އެ إِلٰهُގެ އަމުރުފުޅުތަކަށް ކިޔަމަންތެރިވެ ނަހީކުރެއްވި ކަންތައްތަކުން ދުރުވެ ރައްކައުތެރިވި މީހުން ދަންނާށެވެ! އެ ފަދަ މީހުން ސުވަރުގޭގެ ހިޔާތަކާއި ފެންއާރުތަކުގެ ނިޢުމަތުގައި އަބަދުގެއަބަދަށް އެ ސުވަރުގެ ތަކުގައި ދެމިތިބޭނެތެވެ.",""],["(42) އަދި ސުވަރުގެވަންތަވެރީން ސުވަރުގޭގައި ތިބޭ އިރު، ހިތް އެދޭހައި މޭވާތައް ލިބުމުގެ ނިޢުމަތް ވެސް އެބައިމީހުންނަށް ހުންނާނެތެވެ.",""],["(43) ޤިޔާމަތް ދުވަހުން، ސުވަރުގެވަންތަވެރީންނަށް ނިދާއިއްވެވޭނެތެވެ. ތިޔަބައިމީހުން ދުނިޔޭގައި އުޅުނު އިރު ކުޅަ ހެޔޮ ޢަމަލުތަކަށް ޓަކައި، ތިމަން إِلٰهُ ދެއްވާ ހެޔޮ ޖަޒާއެއްގެ ގޮތުން، ސުވަރުގޭގެ ދާއިމީ ނިޢުމަތުގައި ނުހަނު ބޮޑު އަރާމާއި އުފަލުގައި ތިބެގެން ތިޔަބައިމީހުން ކައިބޮއި އުޅޭށެވެ!",""],["(44) ހަމަކަށަވަރުން، ތިމަން إِلٰهُގެ އަމުރުފުޅުތަކަށް ރައްކައުތެރިވެ ކިޔަމަންތެރިވެ އުޅުނު އިޙުސާންތެރީންނަށް، ތިމަން إِلٰهُ ޖަޒާދެއްވަނީ، އިސްވެދިޔަ އާޔަތްތަކުގައި ބަޔާންވެދިޔަ ފަދައިންނެވެ. އެއީ، އެ ބައަކު ކުޅަ ހެޔޮ ޢަމަލުތަކާ ގުޅޭގޮތުން ނުހަނު ދީލަތިކަމާ އެކުގައެވެ.",""],["(45) ސުވަރުގޭގެ ގިނަގުނަ ނިޢުމަތްތައް ދޮގުކުރާ މީހުންނަށް، ޤިޔާމަތް ދުވަހުން ގެއްލުމާއި، ހަލާކާއި، ގަދަފަދަ ޢަޛާބު ހުންނާނެތެވެ.",""],["(46) އޭ ކާފިރުންނޭވެ! ތިޔަބައިމީހުން ދުނިޔޭގެ އަރާމާއި އުފަލުގައި ކުޑަ ވަގުތުކޮޅަކަށް މަޖާކޮށް ކައިބޮއި އުޅެލާށެވެ! ތިޔަބައިމީހުންނަކީ، اللهُ އަށް ނުކިޔަމަންތެރިވެ ޙިސާބުބެއްލެވުމާއި ޖަޒާދެއްވުން ދޮގުކޮށް، އެ إِلٰهއަށް އުރެދިއުޅޭ ނުލަފާ މުޖުރިމުންކަން ކަށަވަރެވެ.",""],["(47) اللهُ އަށް އުރެދި ކާފިރުވެ ޙިސާބުބެއްލެވުމާއި ޖަޒާދެއްވުން ދޮގުކުރާ މީހުންނަށް، ޤިޔާމަތް ދުވަހުން ހުންނާނީ، ގެއްލުމާއި، ހަލާކާއި، ގަދަފަދަ ޢަޛާބެވެ.",""],["(48) އަދި، اللهُ ގެ އަމުރުފުޅަށް ކިޔަމަންތެރިވެ ނަމާދު ޤާއިމުކޮށް ރުކޫޢުކުރުމަށް، ކާފިރުންގެ ގާތުގައި ބުނެވުނުކަމުގައި ވިއަސް އެބައިމީހުން އެކަންކަމެއް ނުކުރެއެވެ. އަދި ކިއެއްތަ! އެބައިމީހުންގެ ގޮތަކީ، اللهُ ގެ އަމުރުފުޅަށް އިންކާރުކޮށް، އެ إِلٰهއަށް އުރެދި ބޮޑާކަމާއި ކިބުރުވެރިކަން މަތީގައި ދެމިތިބުމެވެ.",""],["(49) ކީރިތި ޤުރްއާނުގައި، اللهُ  ބާވައިލެއްވި އާޔަތްތައް ދޮގުކުރާ މީހުންނަށް، ޤިޔާމަތް ދުވަހުން ހުންނާނީ، ގެއްލުމާއި، ހަލާކާއި، ގަދަފަދަ ޢަޛާބެވެ.",""],["(50) ފަހެ، ކީރިތި ޤުރްއާނުގައި، اللهُ  ބާވައިލެއްވި ނުހަނު ސާފު ދަލީލުތަކާއި ޙުއްޖަތްތަކުން ފުރިފައިވާ ވާހަކަތައް ދޮގުކޮށް އެ ފޮތުގައިވާ ވާހަކަތަކަށް އީމާންނުވެ، ދެން އެބައިމީހުން އެ އީމާންވަނީ ކޮން ފޮތެއްގައި އޮތް ކޮން ވާހަކައަކަށްހެއްޔެވެ؟ ފަހެ، اللهُ  ދެއްވި ވާގިފުޅުން، ކީރިތި ޤުރްއާނުގެ ނަވާވީސް ވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ  ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރު ކޮށްދެއްވުން ވެސް މެއެވެ.",""],["سُورَةُ النَّبَإِއަކީ މައްކީ ސޫރަތެކެވެ. މި ސޫރަތަށް ޢާއްމުކޮށް ކިޔައި އުޅެނީ ޢައްމާ ސޫރަތެވެ. މި ސޫރަތުގައި ވަނީ (04) ސާޅީސް އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ.[1] މި ސޫރަތަކީ، ކީރިތި ޤުރްއާނުގެ (87) ހަތްދިހަ އަށްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْمَعَارِجއަށް ފަހުގައެވެ. އަދި މި ސޫރަތް ފެށިފައި ވަނީ ސުވާލަކުންނެވެ. މި ސޫރަތުގައި ޖަލާލަތުގެ އިސްމުފުޅު “اللهُ] އައިސްފައެއް ނުވެއެވެ.[2] اللهُ ގެ އިސްމުފުޅުތަކުގެ ތެރެއިން ޖަލާލަތުގެ އިސްމުފުޅަކީ، اللهُ މި އިސްމުފުޅެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން ދިގު ސޫރަތެކެވެ. ދަންނާށެވެ! ކުރު ސޫރަތްތައް ބެހިގެންވަނީ ތިން ބަޔަކަށެވެ. އެއީ، ކުރު ސޫރަތްތަކުގެ ތެރެއިން ދިގު ސޫރަތްތަކާއި، މެދުމިނުގެ ސޫރަތްތަކާއި، އެންމެ ކުރު ސޫރަތްތަކެވެ. ކުރު ސޫރަތްތަކުގެ ތެރެއިން ދިގު ސޫރަތްތައް ފެށެނީ سُورَةُ ق އިންނެވެ. ނިމެނީ سُورَةُ النَّبَإِގެ ނިއަލަށެވެ. ކުރު ސޫރަތްތަކުގެ ތެރެއިން މެދުމިނުގެ ސޫރަތްތައް ފެށެނީ سُورَةُ النَّازِعَاتއިންނެވެ. ނިމެނީ سُورَةُ اللَّيْلގެ ނިއަލަށެވެ. އަދި ކުރު ސޫރަތްތަކުގެ ތެރެއިން އެންމެ ކުރު ސޫރަތްތައް ފެށެނީ سُورَةُ الضُّحَى އިންނެވެ. ނިމެނީ سُورَةُ النَّاسِގެ ނިއަލަށެވެ. سُورَةُ قއިން ފެށިގެން މުޞްޙަފު ނިމެންދެން ހުރި ސޫރަތްތަކަށް، ޢަރަބި ބަހުން ދެވިފައިވާ ނަމަކީ، الْمُفَصَّلއެވެ.[3] سُورَةُ النَّبَإِ ފައްޓަވައިފައި ވަނީ، މީސްތަކުން މަރުވުމަށް ފަހު އަލުން ދިރުއްވައި މަޙްޝަރުކުރެއްވޭނޭ ވާހަކައިންނެވެ. އެއަށްފަހު، ނެތުމުގެތެރެއިން އެންމެހައި ތަކެތި އުފެއްދެވުމަށް، اللهُ  ކުޅަދުންވަންތަކަން ބަޔާންކުރައްވައިފައި ވެއެވެ. ދެން އެއަށްފަހު ބަޔާންކޮށްދެއްވައިފައި ވަނީ، މަރުވުމަށް ފަހު އަލުން ދިރުއްވައި، މަޙްޝަރުކުރެއްވޭނޭ ކަމަށް އިންކާރުކުރާ މީހުންގެ ޙާލު، ޤިޔާމަތް ދުވަހުން ހުންނާނޭގޮތުގެ ވާހަކައެވެ. އަދި ޤިޔާމަތް ދުވަހުން، މުއުމިނުންނަށްހުރި މަތިވެރި ދަރަޖައާއި ނިޢުމަތްތަކުގެ ވާހަކައެވެ. މި ސޫރަތް ނިންމަވައިލައްވައިފައި ވަނީ ޤިޔާމަތްދުވަހުގެ ބިރުވެރިކަމާއި، ނާމާންކަމާއި، އެ ދުވަހުން ހިނގާނޭ ބޮޑެތި ބައެއް ކަންތައްތަކުގެ ވާހަކައިންނެވެ.[4] އެ ދުވަހުން، ކާފިރު ތަކުންނަށްޖެހޭނީ ކޮޅުނެތްކޮޅަށް ހިތާމަކުރާށެވެ. ނަމަވެސް، ހިތާމަކުރުމުގެ ވަގުތު އޭރު އޮންނާނީ ފާއިތުވެ ގޮސްފައެވެ. ވީމާ، އެ ވަގުތު ހިތާމަކުރުމުން، އެބައިމީހުންނަށް ކުރާނޭ އެއްވެސް ފައިދާއެއް ނޯންނާނެއެވެ.\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) މުޝްރިކުން އެކަކު އަނެކަކާ ސުވާލުކޮށް އެ އުޅެނީ ކޮންކަމަކާ މެދުގައިހެއްޔެވެ؟ ދަންނާށެވެ! رَسُوْلُ اللهِ  ރަސޫލުކަމާއިގެން ފޮނުއްވީ، اللهُ ގެ އެއްކައުވަންތަކަން މީސްތަކުންނަށް ބަޔާންކޮށްދެއްވައި، އެބައިމީހުންނަށް ޤުރްއާން ކިޔަވައިދެއްވައި އުނގަންނަވައި ދެއްވުމަށެވެ. އަދި މަރުވުމަށް ފަހު، މަޙްޝަރަށް ފޮނުއްވާނޭ ވާހަކަ އެބައިމީހުންނަށް އެންގެވުމަށެވެ. رَسُوْلُ اللهِ  އެ ކަންކަން ކުރައްވާން ފެއްޓެވުމުން، މައްކާގެ މުޝްރިކުންގެ މީހުން އެއްބަޔަކު އަނެއްބަޔަކާ ސުވާލުކޮށް އަހާއުޅުނެވެ. مُحَمَّدُ الْأَمِينُ އެ އުޅުއްވަނީ ކިހިނެއްވެގެންހެއްޔެވެ! އަދި، مُحَمَّدُ الْأَمِينُ އެ ދައްކަވަނީ ކޮންކަހަލަ ވާހަކަފުޅުތަކެއްހެއްޔެވެ؟ އަދި އެ ވިދާޅުވަނީ ކޮން ދުވަހެއްގެ ވާހަކައެއްހެއްޔެވެ؟ މުޝްރިކުން މި ފަދަ ވާހަކަތައް ދައްކާން ފެށުމުން، اللهُ  މި އާޔަތް ބާވައިލެއްވިއެވެ.[5]","[1]- تَفْسِيرُ الشَّيخِ حُسَين دِيدِي مَلِمْجِي\n[2]- التَّعْرِيفُ بِالسُّورَةِ مِنْ مَوقِعِ الْمُصْحَفِ الْإِلَكْتُرُونِيِِِِ\n[3]- فَتْحُ الْبَارِي لِلْإِمَامِ ابْنِ حَجَرِ الْعَسْقَلاَنِي وَالْإتْقَانُ فِي عُلُومِ الْقُرْآنِ لِلْإِمَامِ السُّيُوطِي\n[4]- صَفْوَةُ التَّفَاسِيرِ لِلشَّيْخِ مُحَمَّدِ بْنِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي\n[5]- زُبْدَةُ التَّفْسِيرِ لِلدُّكْتُورِ مُحَمَّدُ بْنِ سُلَيْمَانِ الْأَشْقَر"],["(2) އެ މުޝްރިކުން ސުވާލުކޮށް އެ އުޅެނީ ޤުރްއާނާ މެދުގައެވެ. އެހެނީ، އެ ޤުރްއާން ޚަބަރުދެނީ، اللهُ ގެ އެއްކައުވަންތަކަމާއި ތައުޙީދުގެ ވާހަކައިންނެވެ. އަދި، مُحَمَّدٌ ގެ ރިސާލަތަކީ ތެދު ރިސާލަތެއްކަމުގެ ވާހަކައިންނެވެ. އަދި ނުހަނު ބޮޑު ބިރުވެރިކަން ހިތްތަކަށް ގެނެސްދެނިވި ޤިޔާމަތް ދުވަހުން، އެންމެހައި ޚަލްޤުތަކުން މަޙްޝަރަށް ފޮނުއްވާނޭ ވާހަކައާއި މީސްތަކުންގެ ޙިސާބުބައްލަވާނޭ ވާހަކައިން ވެސް މެއެވެ.",""],["(3) ޤިޔާމަތް ދުވަހުގެ ޚަބަރާ މެދު މީސްތަކުންގެ މެދުގައި ޚިލާފު އުފެދި، އެއް ބަޔަކު އެ ޚަބަރު ތެދުކޮށް، އަނެއް ބަޔަކު އެ ޚަބަރު ދޮގުކުރިއެވެ. އަދި ޤުރްއާނާ މެދު ވެސް މުޝްރިކުންގެ މެދުގައި އިޚްތިލާފު އުފެދުނެވެ. އެއްބަޔަކު ބުނީ، އެއީ ސިޙްރެއް ކަމުގައެވެ. އަދި އަނެއް ބަޔަކު ބުނީ އެއީ ޅެމެއް ކަމުގައެވެ. އަދި އަނެއްބަޔަކު ބުނީ އެއީ ކަހީނުން ދައްކާ ޒާތުގެ ވާހަކައެއް ކަމުގައެވެ. އަދި އަނެއްބަޔަކު ބުނީ، އެއީ އިސްވެދިޔަ ޒަމާނުގައި އުޅުނު މީހުންގެ ފުލޯކު ވާހަކަތަކެއް ކަމުގައެވެ.",""],["(4) ހަމަހިލާ، ކާފިރުން އެ ހީކުރާފަދައިން ޤިޔާމަތް ޤާއިމުނުވެއެއް ނުދާނެތެވެ! ދަންނާށެވެ! ޤިޔާމަތް ޤާއިމުވާ ދުވަހުން، އެ ދުވަހުގެ ޙަޤީޤަތް ނިކަންހުރެ އެބައިމީހުންނަށް އެނގޭނެތެވެ. އަދި އެ ޤުރްއާނުގައި ވަނީ ތެދު ޚަބަރުތަކެއްކަން ވެސް އެ ދުވަހުން އެބައިމީހުންނަށް އެނގޭނެތެވެ. އަދި އެބައިމީހުން އެ ދައްކާ ވާހަކަތަކަކީ ޙަޤީޤަތެއް ނެތް މުޅީން ދޮގު ވާހަކަތަކެއްކަން، ނިކަންހުރެ އެ ދުވަހުން އެބައިމީހުންނަށް އެނގޭނެތެވެ.",""],["(5) ދެންވެސް، ކާފިރުން އެ ހީކުރާފަދައިން، ހަމަހިލާ ޤިޔާމަތް ޤާއިމުނުވެއެއް ނުދާނެތެވެ! ނިކަންހުރެ، ޤިޔާމަތް ޤާއިމުވާ ދުވަހުގެ ޙަޤީޤަތަކީ ކޮބައިކަން، އެ ދުވަހުން އެބައިމީހުންނަށް އެނގޭނެތެވެ. އަދި އެ ޤުރްއާނުގެ ޙަޤީޤަތަކީ ކޮބައިކަން ވެސް، އެ ދުވަހުން އެބައިމީހުންނަށް އެނގޭނެތެވެ. ދަންނާށެވެ! މިއީ، ކީރިތި ޤުރްއާނާއި ޤިޔާމަތް ދުވަސް ދޮގުކުރާ މީހުންނަށް، ޤިޔާމަތް ދުވަހުން ކުރިމަތިވާނޭ ބިރުވެރި ކަމުގެ މައްޗަށް ދަލީލުކޮށްދޭ ވަޢީދުގެ ބަސްފުޅެކެވެ.[6]","[6]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(6) މީސްތަކުން ދިރިއުޅުމަށް ފަސޭހަތަނެއްގެ ގޮތުގައި ތަންމައްޗެއް ފަދައިން، ތިމަން إِلٰهُ ބިން ނުލައްވަމު ހެއްޔެވެ؟",""],["(7) އަދި މީސްތަކުން ބިމުގައި ދިރިއުޅޭ އިރު، އެ ބިން ހިމޭންކަމާއެކު ހިފަހައްޓަނިވި ކަޑަތަކެއްގެ ގޮތުގައި، ތިމަން إِلٰهُ ފަރުބަދަތައް ނުލައްވަމުހެއްޔެވެ؟",""],["(8) އަދި ތިމަން إِلٰهُ، ތިޔަބައިމީހުން އުފައްދަވައިފައިވަނީ، ޖޯޑުޖޯޑަށް ދެ ޖިންސުން ނޫންހެއްޔެވެ؟",""],["9) އަދި ތިޔަބައިމީހުންގެ ނިދުމަކީ، ތިޔަބައިމީހުންގެ ހަށިތަކަށް ލިބޭ އަރާމެއް ކަމުގައި، ތިމަން إِلٰهُ ނުލައްވަމުހެއްޔެވެ؟ ދަންނާށެވެ! މިއާޔަތުން އެނގެނީ، ދުވާލުގެ ވަގުތުތަކުގައި މަސައްކަތްކުރުމުގެ ސަބަބުން އިންސާނާއަށް ލިބޭ ވަރުބަލިކަން ފިލުވުމަށް ޓަކައި، ރޭގަނޑުގެ ނިދި، اللهُ  ލައްވައިފައިވާ ކަމެވެ.",""],["(01) އަދި ދުވާލުގެ މަސައްކަތް ނިމި، ތިޔަބައިމީހުން ގޯތިގެދޮރަށް އެނބުރިގޮސް ހަމަހިމޭންކަން ލިބިގަތުމަށް ޓަކައި، ބޭނުންކުރެވޭ ނިވަލެއްގެ ގޮތުގައި، ތިމަން إِلٰهُ ރޭގަނޑު ނުލައްވަމުހެއްޔެވެ؟",""],["(11) އަދި ދުވާލުގެ ވަގުތަކީ، ތިޔަބައިމީހުން އެތަންމިތަނަށް ގޮސް، ތަފާތު ބޭނުންތައް ފުއްދުމަށާއި ދިރިއުޅުމަށް މަސައްކަތްކުރާ ވަގުތެއް ކަމުގައި، ތިމަން إِلٰهُ ނުލައްވަމުހެއްޔެވެ؟",""],["(21) އަދި ނުހަނު ގަދަފަދަކޮށް ބިނާކުރެއްވިގެންވާ ހަތް އުޑު، ތިޔަބައިމީހުންނާ ދިމާ މަތީގައި، ތިމަން إِلٰهُ ނުލައްވަމުހެއްޔެވެ؟",""],["(31) އަދި ނުހަނު ގަދަ އަލިކަން ދެނިވި ވޮށެއްގެ ގޮތުގައްޔާއި ހޫނުކަން ދެނިވި އެއްޗެއްގެ ގޮތުގައި، ތިމަން إِلٰهُ އިރު ނުލައްވަމުހެއްޔެވެ؟",""],["(14) އަދި ފެނުން ފުރިފައިވާ، ވާރޭ ވިލާތަކުން ވެހިގެން އަންނަ ގިނަ ފެން، ތިމަން إِلٰهُ ވެއްސެވީމެވެ.",""],["(15) އެއީ، އެ ފެނުގެ ސަބަބުން، ކާނާގެ ގޮތުގައި މީސްތަކުންނަށް ބޭނުންވާ ތަފާތު ބާވަތްބާވަތުގެ އޮއްޓަރާއި، ގެރިބަކަރި ކެއުމަށް ބޭނުންވާ ތަފާތު ބާވަތްބާވަތުގެ ފަތްޕިލާވެލި އެ ބިމުން ފަޅުއްވައި ނެރުއްވުމަށެވެ.",""],["(16) އަދި އެއީ، އެ ފެނުގެ ޛަރީޢާއިން އެއް ގަހުގެ ގޮފިތައް އަނެއް ގަހުގެ ގޮފިތަކާ ލާމެހި ބޯކޮށް ހެދިފައިވާ ގަސްތައް ގިނަ ބަގީޗާތައް އުފެއްދެވުމަށެވެެ. އެއީ އެ ބަގީޗާތަކުން ބިން ޒީނަތްތެރި ކުރެއްވުމަށެވެ.",""],["(17) ހަމަކަށަވަރުން، އަޅުތަކުންގެ މެދުގައި ފައިސަލާކުރައްވައި ނިޔާކަނޑައަޅުއްވާ ދުވަހަކީ، ކަނޑައެޅި ނިމިފައިވާ ދުވަހެކެވެ. އިސްވެދިޔަހައި ބަޔަކާއި ފަހުން އަންނާނޭހައި ބަޔަކު، އެ ބަޔަކަށް ލިބެންވާ ޘަވާބު ނުވަތަ ޢަޛާބު ލިބިގަތުމަށް، اللهُ ގެ ޙަޟްރަތަށް އެ ދުވަހު ހާޒިރުވާހުއްޓެވެ. ދަންނާށެވެ! ފައިސަލާކުރެއްވޭ ދުވަހުގެ ނަމުން ޤިޔާމަތް ދުވަހަށް ނަން ދެއްވައިފައި ވަނީ، އެ ދުވަހުން، ޚަލްޤުތަކުންގެ މެދުގައި ފައިސަލާކުރައްވައި ނިޔާކުރައްވާ ކަމަށް ޓަކައެވެ. އަދި اللهُ  މެނުވީ އެހެން އެއްވެސް ފަރާތަކަށް، ޤިޔާމަތް ދުވަސް އަންނާނީ ކޮން ވަގުތެއްގައި ކަމެއް އެނގިގެނެއް ނުވެއެވެ.[7]","[7]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي"],["(18) އެ ދުވަހަކީ، ތާޅަފިލި ފުމެލެއްވޭ ދުވަހެވެ. ފަހެ އެ ދުވަހުން، إِسْرَافِيْلُ  ތާޅަފިލިފުމެލެއްވުމުން، އެންމެހައި މީސްތަކުން ބައިބަޔަށް މަޙްޝަރު ބިމަށް އަންނާނެތެވެ.",""],["(19) އަދި މުޅީން ހުޅުވައިލެވިފައިވާ މަގުތަކަކާއި ދޮރުތަކެއް ފަދައިން، އެ ދުވަހުން އުޑުތައް ވާނެތެވެ. އެ ހިނދު، އެ ތަންތަނުން، މަލާއިކަތުން ބިމަށް ފައިބާވަޑައިގަންނަވާނެތެވެ.",""],["(20) އަދި އެ ދުވަހުން، ފަރުބަދަތައް ބިމުން ލުހެލެވި ފުނޑުފުނޑުވެ ވަޔާއެކު ބުރަބުރައިގެން ދާނެތެވެ. ފަހެ، ބަލާ މީހަކަށް އެ ދުވަހުން އެ ފަރުބަދަތައް ފެންނާނީ އަވާމެންދުރެއް ފަދަ ޚިޔާލީ އެއްޗެއްގެ ގޮތުގައެވެ.",""],["(21) ހަމަކަށަވަރުން، ޖަހަންނަމައަކީ ކުށްވެރީންނަށް ޢަޛާބުދެއްވުމަށް ޓަކައި ތައްޔާރުކުރެވިފައިވާ ތަނެއްކަމުގައި ވެއެވެ. އެ ޖަހަންނަމަ އޮންނާނީ، ކުށްވެރީން އަތުލައިގަތުމަށް ޓަކައި ތަންވަޅު ބަލަބަލައެވެ. އަދި ކުށްވެރީންނަށް ޢަޛާބުދެއްވުމަށް ޓަކައި، ނަރަކަ ބަލަހައްޓަވާ ޒަބާނިއްޔަ މަލާއިކަތުން ތިއްބަވާނީ، ކުށްވެރީން އައުމުގެ އިންތިޒާރުގައެވެ.",""],["(22) ރަސޫލުންގެންނެވި ރިސާލަތު ޤަބޫލުނުކޮށް ހައްދުފަހަނަޅައިދިޔަ އުރެދުންތެރީން އެނބުރިގޮސް ތިބޭނޭ ތަނަކީ ނަރަކައެވެ.",""],["(23) ނިމުމެއް ނުވާ ޙުޤްބުތަކެއްގައި،[8] އެ ނަރަކައިގެ ޢަޛާބުގައި އެބައިމީހުން ދެމިތިބޭނެތެވެ. ދަންނާށެވެ! ޙުޤްބަކީ ވަކި މިންވަރެއް ކަނޑައެޅިފައި ނުވާ ޒަމާންތަކެކެވެ.[9] ވީމާ، އަބަދުގެއަބަދަށް އެ ނަރަކައިގައި އެބައިމީހުން ދެމިތިބޭނެތެވެ.[10]","[8]- تَفْسِيرُ الْقُرْآنِ الْعَظِيمِ لِلْإمَامِ الْحاَفِظِ ابْنِ كَثِير الدِّمِشْقِي\r[9]- تَفْسِيرُ الشَّيخِ حُسَين دِيدِي مَلِمْجِي\r[10]- اَلتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْرُ الدِّينِ الرَّازِي"],["(24) އެބައިމީހުން އެ ނަރަކައިގައި ތިބޭ އިރު، އެބައިމީހުންގެ ހަށިތަކަށް ފިނިކަމެއް ދެނިވި އަދި ކަރުހިއްކުމުގެ އަލާކެނޑެނިވި ބުއިމެއްގެ ރަހަވެސް އެބައިމީހުންނަކަށް ނުލިބޭނެތެވެ.",""],["(25) އަދި ކިއެއްތަ! އެ ނަރަކައިގައި އެ ތާނގެ އަހްލުވެރީންނަށް ލިބޭނޭ އެއް ބުއިމަކީ، ކެކިކެކި ހުންނަ ހޫނު ފެނެވެ. އަނެއް ބުއިމަކީ، ނަރަކައިގެ އަހްލުވެރީންގެ ގައިން އޮހޮރޭ ފާދިޔައާއި، ދަލާއި، ކަރުނައިން އުފެދިފައިވާ، ކެތްނުކުރެވޭ ފަދަ ފިނިކަން ގަދަ، ނުހަނު ވަސް ނުބައި ބުއިމެކެވެ.",""],["(26) ނަރަކައިގައި ކާފިރުންނަށް ދެއްވޭ ސަޒާއަކީ، ދުނިޔޭގައި އެބައިމީހުން ކުޅަ ޝިރްކުގެ ނުބައި ޢަމަލުތަކުގެ ފުރިހަމަ ބަދަލެއްގެ ގޮތުގައި ދެއްވޭ ސަޒާއެކެވެ.އެހެނީ ހަމަކަށަވަރުން، ޝިރްކުކުރުމަކީ އެންމެ ނުބައިކަން ބޮޑު ޢަމަލުކަމަށް ވުމާ އެކު، ޝިރްކުކުރުމަށްވުރެން ބޮޑު އެހެން އެއްވެސް ފާފައެއް ނުވެއެވެ. އަދި ނަރަކައިގެ ޢަޛާބަށްވުރެން ބޮޑު އެހެން އެއްވެސް ޢަޛާބެއް ނުމެވޭމެއެވެ.",""],["(27) ހަމަކަށަވަރުން، އާޚިރަތް ދުވަސް އައިސް، މީސްތަކުންގެ ޙިސާބުބެއްލެވި ޖަޒާއާއި ސަޒާ ދެއްވޭނޭ ކަމަށް، ދުނިޔޭގައި އުޅުނު އިރު އިންކާރުކޮށް، އެ ދުވަހާ މެދު، ބިރުވެތިނުވެ އުޅުނު ބަޔަކު ކަމުގައި ކާފިރުން ވިއެވެ. އަދި މަޙްޝަރަށް ފޮނުއްވޭނޭ ކަން ތެދުނުކުރާ ބަޔަކު ކަމުގައި އެބައިމީހުން ވިއެވެ. އެހެންކަމުން، އާޚިރަތް ދުވަހުގެ ޘަވާބާއި ދަރުމައަށް ނޭދޭ ބަޔަކު ކަމުގައި އެބައިމީހުން ވިއެވެ.",""],["(28) އަދި، ތިމަން إِلٰهُގެ ޙަޟްރަތުން، ރަސޫލުން ގެންނެވި ޙުއްޖަތްތަކާއި، ދަލީލުތަކާއި، އާޔަތްތައް، ބޮޑުވެގެންވާ ދޮގުކުރުމަކުން ދޮގުކޮށް އުޅުނު ބަޔަކު ކަމުގައި އެ ކާފިރުން ވިއެވެ.",""],["(29) އަދި އަޅުތަކުންކުރާ ހުރިހައި ޢަމަލެއް، ތިމަން إِلٰهُ މޮޅަށް ދެނެވޮޑިގެން ވުމާ އެކުމެ، އެ ޢަމަލުތައް ފޮތެއްގައި ލިޔުއްވައި، އެ ޢަމަލުތަކަށް ލިބެންވާ އެކަށޭނަ ޖަޒާ ނުވަތަ ސަޒާ، އެބައިމީހުންނަށް ތިމަން إِلٰهُ ދެއްވާހުށީމެވެ. ދަންނާށެވެ! ބައެއް ޢިލްމުވެރީން ވިދާޅުވާ ގޮތުގައި، އަޅުތަކުންގެ ޢަމަލުތައް ލިޔެވިފައިވާ ފޮތަކީ، الَّلوْحُ الْمَحْفُوظُ އެވެ.[11] އަނެއްބައި ޢިލްމުވެރީން ވިދާޅުވާ ގޮތުގައި، އެ ފޮތަކީ މަލާއިކަތުން ލިޔުއްވާ ފަތެވެ.[12] އެހެނީ، އަޅުތަކުންގެ ޢަމަލުތައް ލިޔުއްވުމަށް ޓަކައި ކޮންމެ މީހަކާ އެކު ވެސް، ދެ މަލާއިކަތުން އަބަދުމެ ތިއްބަވަތެވެ.[13]","[11]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[12]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\r[13]- سُورَةُ ق اَلْآيَة: 17"],["(30) ފަހެ، ޤިޔާމަތް ދުވަހުން، ނަރަކައިގެ އަހްލުވެރީންނަށް ނިދާ އިއްވެވޭ ހުއްޓެވެ! ދުނިޔޭގައި ތިޔަބައިމީހުން ކުޅަ ނުބައި ޢަމަލުތަކުގެ ރަހަ، ނަރަކައިގައި ތިޔަބައިމީހުން ލިބިގަންނާށެވެ! ފަހެ، ޢަޛާބުގެ ތަފާތު ބާވަތްތައް މެނުވީ، ތިމަން إِلٰهُ، ތިޔަބައިމީހުންނަށް މިއަދަކު އިތުރެއް ނުކުރައްވާހުށީމެވެ!",""],["(31) ހަމަކަށަވަރުން، اللهُ ގެ ޙަޟްރަތުގައި، ތަޤްވާވެރީންނަށް ހުރީ ނުހަނު މަތިވެރި ކާމިޔާބީއެވެ. އެ ކާމިޔާބީއަކީ، ނަރަކައިން ސަލާމަތްވުމާއި، ނުހަނު އަރާމާއި އުފައު ލިބެނިވި، ތަފާތު ނިޢުމަތްތަކުން ފުރިގެންވާ ސުވަރުގެތައް ލިބުމެވެ.",""],["(32) މޭބިސްކަދުރާއި އެ ނޫން ވެސް ތަފާތު މޭވާތަކުން ފުރިފައިވާ ބަގީޗާތައް އެބައިމީހުންނަށް ޓަކައި އެ ސުވަރުގެތަކުގައި ވެއެވެ.",""],["(33) އަދި ފުރާވަރަށް އަރައިފައިވާ، އެއް ޢުމުރެއްގެ ސިފަނުކުރެވޭ ފަދަ ރިވެތި ބިކުރުވެރި އަނބީން އެބައިމީހުންނަށް ޓަކައި އެ ސުވަރުގެތަކުގައި ތިބޭނެތެވެ.",""],["(34) އަދި، ރާ އަޅައި ފުރައިލެވިފައިވާ ތަށިތައް އެބައިމީހުންނަށް ޓަކައި އެ ތާނގައި ވެއެވެ. އެ ބުއިމަކުން ކުޑަވެސް މަސްތުވުމެއް އަދި ބޯ އެނބުރުމެއް ވިއަސް، އެބައިމީހުންނަކަށް ނުމެވާނެތެވެ.",""],["(35) ބާޠިލު ވާހަކައެއް ވިއަސް އަދި ދޮގު ވާހަކައެއް ވިއަސް، އެ ތާނގައި އެބައިމީހުންނަކަށް ނުމެ އިވޭނޭމެއެވެ. އަދި އެ ފަދަ އެއްވެސް ވާހަކައެއް އެ ތާނގައި ނުމެ ދައްކާނޭމެއެވެ.",""],["(36) ބަޔާންވެދިޔަ ނިޢުމަތްތައް ސުވަރުގެވަންތަވެރީންނަށް ދެއްވޭނީ، ދުނިޔޭގައި އެބައިމީހުން ކުޅަ ހެޔޮ ޢަމަލުތަކަށް ޓަކައި، އިބަ ރަސޫލާގެ ސާހިބުވަންތަ إِلٰهُ، އެބައިމީހުންނަށް ދެއްވާ މަތިވެރި ޖަޒާއެއްގެ ގޮތުގައެވެ. އެ ދެއްވުމަކީ، ނުހަނު އިތުރުވެގެންވާ ފުރިހަމަ ދެއްވުމެކެވެ. އެހެނީ، ކޮންމެ ހެޔޮކަމަކަށް ދިހަ ދަރުމައިން ފެށިގެން ހަތް ސަތޭކަ ގުނައަށް ދަރުމަދެއްވާނޭ ކަމަށް، އެ إِلٰهُ ވަޢުދުކުރައްވައިފައި ވެއެވެ.[14] އަދި އެ إِلٰهُ އިރާދަކުރެއްވި އަޅަކަށް އެއްވެސް ޙިސާބަކާނުލައި ދަރުމަދެއްވާނޭ ކަމަށް ވެސް، އެ إِلٰهُ ވަޢުދުކުރައްވައިފައި ވެއެވެ.[15] އެ ޘަވާބު އެ ގޮތަށް ލިބޭނީ، އިޚްލާޞްތެރިކަމާ އެކު ސުންނަތާ އެއްގޮތަށް އެ މީހަކަށް ޢަމަލުކުރެވުނު މިންވަރެއްގެ ނިސްބަތުންނެވެ.","[14]- اَلْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي\r[15]- اَلْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(37) ބަޔާންވެދިޔަ ދެއްވުމަކީ، އާޚިރަތް ދުވަހުން ސުވަރުގެވަންތަވެރީންނަށް، اللهُ  ދެއްވާ ޚާއްޞަ ދެއްވުމެކެވެ. އެ إِلٰهއީ، އުޑުތަކާއި ބިމާ އަދި އެ ދެމެދުގައި ވާހައި ތަކެތީގެ ވެރި އަދި އެންމެހައި ޚަލްޤުތަކުންނަށް ދުނިޔޭގައި ރަޙްމާނުވަންތަ إِلٰهއެވެ. އަދި، އާޚިރަތް ދުވަހުން، އެ إِلٰهُގެ އިޛްނަފުޅާލައިގެން މެނުވީ، އެ إِلٰهُގެ ޙަޟްރަތުގައި ކުޑަވެސް ބަހެއް ދެންނެވުމުގެ ކުޅަދާނަކަން އެއްވެސް ފަރާތަކަށް ލިބިގެނެއް ނުވާނެތެވެ.[16] ވުމާއެކު، އެ إِلٰهُ އިޛްނަދެއްވި އަޅަކަށް މެނުވީ، ތިމާގެ އަމިއްލަ ނަފްސަށް ޓަކައި ވިއަސް އަދި އެހެން މީހަކަށް ޓަކައި ވިއަސް، އެ إِلٰهُގެ ޙަޟްރަތުގައި ޝަފާޢަތްތެރި ނުވެވޭނޭމެއެވެ.","[16]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(38) އެ ދުވަހަކީ، جِبْرِيْلُ އާއި މަލާއިކަތުން ސަފުސަފަށް ޤާއިމުވެ ކޮޅަށް ތިއްބަވާ ދުވަހެވެ. އަދި އެ ދުވަހަކީ، ދުނިޔޭގައި އުޅުނު އިރު ޙައްޤު ތެދުބަސް ބުނެ، اللهُ ގެ އެއްކައުވަންތަކަމަށް ހެކިދިން ކޮންމެ މީހަކާ މެދު، ރަޙްމާނުވަންތަ اللهُ  ރުހިވޮޑިގަންނަވާ ދުވަހެވެ. އަދި އެ ދުވަހަކީ، ރަޙްމާނުވަންތަ إِلٰهُގެ ޙަޟްރަތުގައި ޝަފާޢަތްތެރިވުމުގެ އިޛްނަ އެ މީހަކަށް ދެއްވުމުން، ޙައްޤު ތެދުބަސް ބުނި މީހަކު ފިޔަވައި އެހެން މީހަކަށް، އެ إِلٰهُގެ ޙަޟްރަތުގައި އެއްވެސް ވާހަކައެއް ނުދެއްކޭނޭ ދުވަހެވެ.[17]","[17]- تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي"],["(39) ޤިޔާމަތް ޤާއިމުވާ ދުވަހަކީ، އަންނާނޭ ކަން ކަށަވަރުވެގެންވާ ޙައްޤު ދުވަހެކެވެ. ފަހެ، އެ ދުވަހުން، ތިމާގެ ސާހިބުވަންތަ إِلٰهُގެ ޙަޟްރަތުގައި މަތިވެރި މަޤާމު ހޯދުމަށް ބޭނުންވާ މީހާ، ދުނިޔޭގައި ޞާލިޙު ޢަމަލުތައްކޮށް، އޭނާގެ ސާހިބުވަންތަ إِلٰهُގެ ޙަޟްރަތަށް ރުޖޫޢަވާހުށިކަމެވެ!",""],["(40) ހަމަކަށަވަރުން، ނުހަނު ގާތުގައިވާ ޢަޛާބެއްގެ ވާހަކައިން، ތިމަން إِلٰهُ ތިޔަބައިމީހުންނަށް އިންޛާރުކުރެއްވީމެވެ. އެ ޢަޛާބު ކުރިމަތިވާހުށީ ޤިޔާމަތް ދުވަހުންނެވެ. ތިމާގެ ދެ އަތުން ދުނިޔޭގައި ކޮށްފައިވާ ހެޔޮ ޢަމަލުތަކާއި ނުބައި ޢަމަލުތައް، ކޮންމެ މީހަކު ވެސް އެ ދުވަހުން ދެކޭނެތެވެ. އަދި، اللهُ ގެ އަމުރުފުޅުތަކާ ދެކޮޅުހަދައި ކާފިރުވެގަތް މީހާ އެ ދުވަހުން ބުނާނެތެވެ. އޭ ސަހަރޯއެވެ! ހުރި ހަލާކެއްގެ ބޮޑުކަމާއެވެ! ތިމަން ވެއްޔަށްވީ ނަމަ ކިހައި ރަނގަޅުވީސްހެއްޔެވެ؟ ޤިޔާމަތް ދުވަހުން، ކާފިރުވި މީހާ ވެއްޔަށް ވުމަށް އެދޭނީ އޭނާއަށް ދެއްވުމަށް ޓަކައި، اللهُ  ތައްޔާރުކުރައްވައިފައިވާ ތަފާތު ވައްތަރުވައްތަރުގެ ޢަޛާބު ކާފިރުވި މީހާއަށް ފެނުމުންނެވެ.[18]","[18]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["سُورَةُ النَّازِعَاتِއަކީ، މައްކީ ސޫރަތެކެވެ. މި ސޫރަތުގައި ވަނީ (46) ސާޅީސް ހަ އާޔަތެވެ. އެ އާޔަތްތަކުގައި ވަނީ (2) ދެ رُكُوعُއެވެ.[19] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. ދަންނާށެވެ! ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތްތައް ފެށެނީ މި ސޫރަތުން ނެވެ. ނިމެނީ سُورَةُ اللَّيْلِ އަށެވެ.[20] މި ސޫރަތަކީ، ކީރިތި ޤުރްއާނުގެ (79) ހަތްދިހަ ނުވަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ “النَّبَإِ]އަށް ފަހުގައެވެ. މި ސޫރަތް ފެށިފައި ވަނީ ހުވާގެ ވަޙީ ބަސްފުޅަކުންނެވެ.[21] މި ސޫރަތް ފައްޓަވައިފައި ވަނީ، މީސްތަކުން މަރުވުމަށް ފަހު އަލުން ދިރުއްވައި މަޙްޝަރުކުރައްވާނޭ ކަމުގެ މައްޗަށް، މަލާއިކަތުންނާއި ތަރިތައް ގަންދެއްވައި، اللهُ  ހުވާ ވަޙީކުރެއްވުމުންނެވެ. ވީމާ، ޚަލްޤުތަކުން މަރުވެ ފަނާވުމަށް ފަހު، ދެވަނަ ފަހަރަށް ދިރުއްވުމަށް، اللهُ  ކުޅަދުންވަންތަވެވޮޑިގެންވާ ކަމާ މެދަކު އެއްވެސް ޝައްކެއްނެތެވެ. އެއަށްފަހު، مُوْسَى ގެ ދަޢުވަތު ދޮގުކޮށް ރުބޫބިއްޔަވަންތަކަމަށް ދަޢުވާ ކުޅަ ފިރްޢައުނާއި އޭނާގެ ލަޝްކަރު ހަލާކުކުރައްވައި ނެތިކުރެއްވި ވާހަކަ ބަޔާންކުރައްވައި، އެ ކަމުން ޢިބްރަތް ލިބިގަތުމަށް އަންގަވައި، މުޝްރިކުންނަށް ބިރުވެރިކަމުގެ އިންޛާރުދެއްވައިފައި ވެއެވެ. ދެން އެއަށްފަހު، اللهُ ގެ ކުޅަދުންވަންތަކަމުގެ ބައެއް ހެކިތައް މި ސޫރަތުގައި ބަޔާންކުރައްވައިފައި ވެއެވެ. އަދި އުޑާއި ބިން ފަދަ ބޮޑެތި މަޚްލޫޤުން އުފެއްދެވުމަށްވުރެން، މީސްތަކުން އުފެއްދެވުމަކީ މާ ފަސޭހަ ކަމެއް ކަން އަންގަވައިފައި ވެއެވެ. އަދި، اللهُ އަށް ކިޔަމަންތެރިވި އަޅުންނަށް ޤިޔާމަތް ދުވަހުން ލިބޭނޭ ނިޢުމަތުގެ ވާހަކައާއި، އުރެދުންތެރީންނަށް ދިމާވާނޭ ނުރައްކާތެރި ކަންތައްތަކުގެ ވާހަކަ ވެސް ވެއެވެ. މި ސޫރަތް ނިންމަވައިލައްވައިފައި ވަނީ، މަރުވުމަށް ފަހު ދިރުއްވުމާއި، ޤިޔާމަތް ދުވަހުން މީސްތަކުންނަށް ފެންނާނޭ ބޮޑެތި ބައެއް ކަންތައްތަކުގެ ވާހަކައިންނެވެ.[22]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އައްޑަނައަކަށް ވަދެފައިވާ ދުންޏެއް، ނުހަނު އުނދަގުލާއި ގަދަބާރުން މީހަކު ދަމައިގަންނަ ފަދައިން، ކާފިރުންގެ ފުރާނަ ގަދަކަމުން ދަންމަވައި ނެރުއްވާ މަލާއިކަތުން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. އެހެނީ ހަމަކަށަވަރުން، އެބައިމީހުންގެ ފުރާނަ ނެރުއްވަނީ ހަށިގަނޑުގެ އެންމެ އަޑީންނެވެ.","[19]- تَفْسِيرُ الشَّيخِ حُسَين دِيدِي مَلِمْجِي\r[20]- فَتْحُ الْبَارِي لِلْإمَامِ ابْنِ حَجَرِ الْعَسْقَلاَنِي وَالْإتْقَانُ فِي عُلُومِ الْقُرْآنِ لِلْإمَامِ السُّيُوطِي\r[21]- مَوْقِعُ الْمُصْحَفِ الْإلِكْتُرُونِي التَّعْرِيفُ بِالسُّوَر\r[22]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި މުއުމިނުންގެ ފުރާނަތައް ނުހަނު ލުއިފަސޭހަކޮށް އޯގާވެރިކަމާ އެކު ނެރުއްވާ މަލާއިކަތުން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(3) އަދި، الله ގެ އަމުރުފުޅުތަކައިގެން، ނުހަނު ހަލުވިކަމާ އެކު އުޑުން ބިމަށް އަދި ބިމުން އުޑަށް ދަތުރުކުރައްވާ މަލާއިކަތުން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. އެ މަލާއިކަތުން، اللهُ ގެ ޙަޟްރަތުން ގެންނަވާ އަމުރުފުޅުތަކުގެ ތެރޭގައި، ޙަލާލު ކަންތައްތަކާއި، ޙަރާމު ކަންތައްތަކާއި، އެ ކަންކަމުގެ ތަފްސީލު ވެސް ހިމެނެއެވެ.",""],["(4) އަދި، اللهُ ގެ ޙަޟްރަތުން އަންނަ ތަފާތު އަމުރުފުޅުތައް ތަންފީޛުކުރެއްވުމަށް އަވަސްވެވަޑައިގަންނަވާ މަލާއިކަތުން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! اللهُ ގެ ވަޙީ ބަސްފުޅުތަކައިގެން ރަސޫލުންގެ އަރިހަށް ވަޑައިގަތުމުގައި ކުރިއަރައިވަޑައިގަންނަވާ މަލާއިކަތުންނާއި މުއުމިނުންގެ ފުރާނަތައް ސުވަރުގެއަށް ގެންދެވުމުގައި ކުރިއަރައިވަޑައިގަންނަވާ މަލާއިކަތުން ވެސް ހިމެނިވަޑައިގަންނަވަނީ، اللهُ ގެ އަމުރުފުޅުތައް ތަންފީޛުކުރެއްވުމަށް އަވަސްވެވަޑައިގަންނަވާ މަލާއިކަތުންގެ ތެރެއިންނެވެ.[23]","[23]- زُبْدَةُ التَّفْسِيرِ لِلدُّكْتُورِ مُحَمَّدِ بنِ سُلَيْمَانِ الْأشْقَر وَالتَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي"],["(5) އަދި ބިމުގެ އަހްލުވެރީންނަށް ބޭނުންވާ ވަޔާއި، ވާރެއާއި، ރިޒްޤާއި، ކައުނުގެ ހުރިހައި ކަމެއް ބަލަހައްޓަވައި ހިންގެވުމާ ހަވާލުކުރެއްވިގެންވާ މަލާއިކަތުން ވެސް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(6) އެ ދުވަހަކީ، ފުރަތަމަ ފަހަރު ތާޅަފިލި ފުމެލެއްވުމުން ބިން ނުހަނު ގަދަޔަށް ހެލިގަންނާނޭ ދުވަހެވެ. އެ ތާޅަފިލީގެ އަޑަށް އެންމެހައި ޚަލްޤުތަކުން މަރުވެދާނެތެވެ.[24] އެއީ، ޚަލްޤުތަކުންގެ ތެރެއިން، ބައެއް މަލާއިކަތުންނާއި، ޙޫރަލްޢީނުންނާއި، މި ނޫނަސް ފަނާނުކުރެއްވުމަށް، އެ إِلٰهُ ކަނޑައަޅުއްވައިފައިވާ ޚަލްޤުތަކުން ފިޔަވައެވެ.[25]","[24]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[25]- التَّفْسِيرُ الْمُيَسَّرُ لِلدُّكْتُور عَائِضِ الْقَرْنِي - سُورَةُ زُمَر تَفْسِيرِ الْآيَة : 68"],["(7) އޭގެ ފަހުން، ދެވަނަ ފަހަރު ތާޅަފިލި ފުމެލެއްވޭނީ، ޚަލްޤުތަކުން މަޙްޝަރަށް ފޮނުއްވުމަށް ޓަކައެވެ.",""],["(8) ޤިޔާމަތް ޤާއިމުވާ ދުވަހުން، ކާފިރުންނަށް ފެންނަ ނުހަނު ބޮޑު ބިރުވެރިކަމާއި ނާމާންކަމުގެ ސަބަބުން އެއްވެސް ހަމަޖެހުމެއް ނުލިބި، ބިރުން ތުރުތުރުއަޅައަޅައި އެބައިމީހުން ތިބޭނެތެވެ.",""],["(9) އެ ދުވަހުން، ކާފިރުންނަށް ލިބިފައިވާ ބިރުވެރިކަމުގެ ބޮޑުކަމުން، ނިކަމެތިވެ، އިސްދަށަށްޖެހި، އެބައިމީހުންގެ ބެލުންތައް ތިރިވެފައި ވާނެތެވެ. އަދި ހިތާމަވެރިކަމާއި ބިރުވެރިކަން އެބައިމީހުންގެ ހިތަށްވެރިވެފައި ވާނެތެވެ. ވުމާއެކު، އީމާންނުވެ ކާފިރުކަންމަތީ މަރުވި މީސްތަކުންނަށް، ލިބިފައިވާ ބިރުވެރިކަން އެ ދުވަހުން އެބައިމީހުންގެ ލޯމަތީން ފައުޅުވެ ފެންނާން ހުންނާނެތެވެ.",""],["(10) މީސްތަކުން މަރުވުމަށް ފަހު އަލުން ދިރުއްވައި މަޙްޝަރަށް ފޮނުއްވޭނޭ ވާހަކަ ބުނެވިއްޖެ ނަމަ، އާޚިރަތް ދުވަސް އަންނާނޭ ކަމަށް އިންކާރުކުރާ މީހުން ބުނާނެތެވެ. ހަމަކަށަވަރުން، މަރުވެ ކަށްވަޅުގައި ތިބުމަށް ފަހު އަލުން ދިރުއްވައި މަޙްޝަރުކުރެއްވޭނޭ ބަޔަކު ކަމުގައި އަހުރެމެން ވާނޭ ކަމަށް ތިޔަބައިމީހުން ތިޔަ ބުނަނީ، އެ ކަން ތިޔަބައިމީހުންނަށް ޔަޤީންވާތީހެއްޔެވެ؟ ނަމަވެސް، އެއީ ވާނޭ ކަމެއް ނޫނެވެ. ކާބަފައިން ވަނީ މަރުވެ ގޮސްފައެވެ. އެބައިމީހުން އެނބުރިއެއް ނާދެއެވެ. ވީމާ، މަރުވުމަށް ފަހު އެނބުރި އަންނާނޭ ބަޔަކު ކަމުގައި އަހުރެމެން ވެސް ނުވަމުއެވެ.[26]ﭐ","[26]- التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(11) ފީވެ ހަލާކުވެ ވެއްޔަށްވެފައިވާ ކަށިތަކެއް ކަމުގައި އަހުރެމެން ވުމަށް ފަހު ވެސް، އަލުން ދިރި އިހު ތިބި ގޮތަށް އަހުރެމެން އަނބުރާ ރައްދުކުރެއްވޭނޭހެއްޔެވެ؟",""],["(12) މީސްތަކުން މަރުވުމަށް ފަހު އަލުން ދިރުއްވައި މަޙްޝަރަށް ފޮނުއްވޭނޭ ވާހަކަ، رَسُولُ اللهِ  ވިދާޅުވުމުން، އެ ކަމަށް މަލާމާތްކުރުމުގެ ގޮތުން ކާފިރުން ބުންޏެވެ. މަރުވުމަށް ފަހު އަލުން ދިރުއްވައި، ދުނިޔޭގައި އުޅުނު އިރު އަހުރެމެން ތިބި ގޮތަށް އަނބުރައި ރައްދުކުރެއްވިއްޖެ ނަމަ، އެ އެނބުރިދިއުން ވާހުށީ ގެއްލެނިވެގެންވާ އެނބުރިދިއުމެއް ކަމުގައެވެ! އެ ކަން އެ ގޮތަށް ހިނގައިފި ނަމަ، އަހުރެމެންނަށް ހުންނާނީ މުޅީން ވެސް ގެއްލުމާއި ހަލާކެވެ.",""],["(13) ފަހެ ހަމަކަށަވަރުން، ދެވަނަ ފަހަރަށް ތާޅަފިލި ފުމެލެއްވުމަކީ، ނުހަނު ބިރުވެރިކަން ހުރި، އެންމެ ފުމެލެއްވުމެކެވެ. އެ ކަން ކުރެއްވުމަކީ، ތިމަން إِلٰهއަށް އެއްވެސް ބުރަކަމަކަށް ނުވެއެވެ. އަދި އެ ފުމެލެއްވުން ފިޔަވައި، ޚަލްޤުތަކުން މަޙްޝަރަށް ފޮނުއްވުމަށް ޓަކައި އިތުރު ކަމެއް ކުރައްވާކަށް، ތިމަން إِلٰهُ ބޭނުންފުޅުވެވޮޑިގެނެއް ނުވެއެވެ. އެއީ، ތިމަން إِلٰهُގެ ކަށަކުޅަދުންވަންތަކަމުގެ ބޮޑުކަމުންނެވެ.",""],["(14) ވުމާއެކު، ދެވަނަ ފަހަރަށް ތާޅަފިލިފުމެލެއްވުމުން އެންމެހައި މީސްތަކުން އަލުން ދިރި، އެ އެންމެންމެ ތިބޭނީ މަޙްޝަރު ބިމުގައެވެ. ދަންނާށެވެ! މަޙްޝަރު ބިމަކީ، اَلسَّاهِرَة ގެ ނަމުން ނަންދެވިފައިވާ ހުދުކުލައިގެ ބިމެއް ކަމުގައި ރިވާވެގެން ވެއެވެ. اللهُ ، އަޅުތަކުންގެ ޙިސާބު ބައްލަވާނީ އެ ބިމުގައެވެ.[27]","[27]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(15) مُوْسَى އާ މެދު ފިރްޢައުނު ކަންތައްކުޅަ ގޮތުގެ ޚަބަރު، އިބަ ރަސޫލާއަށް ލިބިވަޑައިގެންފައިވޭތޯއެވެ؟",""],["(16) މިޞްރުގެ ރަށެއް ކަމުގައިވާ ސީނާގެ ސަހަރާގައިވާ ޠޫރު ފަރުބަދައިގެ ކައިރީގައިވާ، ޠުވާ ކިޔުނު ވާދީގައި ހުންނަވަނިކޮށް، مُوْسَى ގެ ސާހިބުވަންތަ إِلٰهُ، އެ ނަބިއްޔާއަށް ނިދާއިއްވަވައި، އެ ނިދާގެ ސަބަބުން އެ ތަން ބަރަކާތްތެރިކުރައްވައި މާތްކުރެއްވިއެވެ. އެ ހިނދު، اللهُ  އެ ރަސޫލާއަށް އަމުރުކުރައްވައި އެންގެވިއެވެ.",""],["(17) އޭ مُوْسَى އެވެ! ފިރްޢައުނުގެ ގާތަށް ވަޑައިގަންނަވާށެވެ! ހަމަކަށަވަރުން، އޭނާ ވަނީ މަގުފުރެދުމުގައި ހައްދުފަހަނަޅައި ގޮސްފައެވެ.",""],["(18) އަދި އޭނާއަށް ވިދާޅުވާށެވެ! ކާފިރުކަމުން ޠާހިރުވެ، އީމާންވުމަށް ކަލޭ އެދެމުހެއްޔެވެ؟",""],["(19) އަދި ކަލޭގެ ސާހިބުވަންތަ إِلٰهُގެ ޙަޟްރަތަށް ރުޖޫޢަވުމުގެ މަގު، އަހުރެން ކަލެއަށް ދައްކައިދިނުމަށް ކަލޭ ބޭނުންހެއްޔެވެ؟ އެއީ، އެ إِلٰهއަށް ކަލޭ ބިރުވެތިވެ ތަޤްވާވެރިވުމަށް ޓަކައެވެ.",""],["(20) ދެން އެއަށްފަހު، ބޮޑުވެގެންވާ މުޢުޖިޒާތެއް، مُوْسَى  ފިރްޢައުނަށް ދެއްކެވިއެވެ. އެ މުޢުޖިޒާތަކީ، مُوْسَى ގެ އަސާކޮޅެވެ. ނުވަތަ އެ ރަސޫލާގެ އަތްޕުޅެވެ.",""],["(21) ނަމަވެސް، مُوْسَى  ދެއްވި ދަޢުވަތު ދޮގުކޮށް، އިންކާރުކޮށް، اللهُ އަށް އުރެދި ކާފިރުވެގަތުން ފިޔަވައި އެހެން ގޮތެއް، ފިރްޢައުނު އިޚްތިޔާރެއް ނުކުރިއެވެ.",""],["(22) ދެން އެއަށްފަހު، އީމާންކަމަށް ފުރަގަސްދީ، އެނބުރިގަނެ، ބިމުގައި ފަސާދަކޮށް، مُوْسَى އާ ދެކޮޅަށް ޢަދާވާތްތެރިކަމުގެ މަސައްކަތްކުރުމަށް ފިރްޢައުނު ފަށައިގަތެވެ.",""],["(23) އެއަށްފަހު، مُوْسَى އަށްވުރެން ފިރްޢައުނުގެ ސިޙްރުވެރީން ގަދަވާތަން ދުށުމަށް ޓަކައި، ފިރްޢައުނު އޭނާގެ ޤައުމުގެ މީހުންނަށް ގޮވައި އެއްކުޅައެވެ.",""],["(24) ފަހެ، ފިރްޢައުނުގެ ޤައުމުގެ މީހުން އެއްވުމުން، އެބައިމީހުންނަށް އޭނާ ބުންޏެވެ. ތިޔަބައިމީހުންގެ މަތިވެރިވަންތަ ސާހިބުވަންތަ ރައްބަކީ އަހުރެންނެވެ.",""],["(25) ދެން އެއަށްފަހު، اللهُ ގެ އަމުރުފުޅަށް އުރެދި ނުކިޔަމަންތެރިވާ ޖައްބާރުންނަށް، ޢިބްރަތް ލިބެނިވި ގޮތުގައި، اللهُ  ދެއްވާ ޢުޤޫބާތް ފިރްޢައުނަށް ވެސް ދެއްވައި، ކޯފާގެ ހިއްޕެވުމަކުން، އެ إِلٰهُ އޭނާ ހިއްޕެވިއެވެ. އަދި ދުނިޔެއާއި އާޚިރަތުގެ ޢަޛާބު އޭނާއަށް ޓަކައި ކަނޑައެޅުއްވިއެވެ. ވީމާ، ދުނިޔޭގައި އޭނާއަށް ދެއްވި ޢަޛާބަކީ، ކަނޑުގައި ޣަރަޤުކުރައްވައި، މީސްތަކުންނަށް ޢިބްރަތަކަށް ވާނޭ ގޮތަށް އޭނާގެ ހަށިގަނޑު ހަލާކުނުވެ އޮންނާނޭހެން ލެއްވުމެވެ. އަދި އާޚިރަތުގައި އޭނާއަށް ދެއްވާނޭ ޢަޛާބަކީ ނަރަކައިގެ ތަފާތު ވަންނިވަންނީގެ ޢަޛާބެވެ.",""],["(26) ހަމަކަށަވަރުން، اللهُ ގެ ކޯފާ އައިސް ފިރްޢައުނު ހިއްޕެވިގޮތުގެ ވާހަކައިގައި، އެ إِلٰهއަށް ބިރުވެތިވެ ތަޤްވާވެރިވާ ކޮންމެ މީހަކަށް ވެސް، ޢިބްރަތްތެރި ފިލާވަޅެއް ވާކަން ކަށަވަރެވެ.",""],["(27) ނިކަން ބުނެބަލާށެވެ! އުފެއްދެވުމުގައި އުނދަގޫވެފައި ދަތިކަން ބޮޑު ވާނީ ތިޔަބައިމީހުން އުފެއްދެވުންހެއްޔެވެ؟ ނުވަތަ ނުހަނު ފުރިހަމަކަމާއި، ބަދަހިކަމާއި، ވަރުގަދަކަމާ އެކު، ނެތުމުގެ ތެރެއިން ހަތް އުޑު އުފެއްދެވުންހެއްޔެވެ؟ ނުވަތަ މީސްތަކުން މަރުވުމަށް ފަހު އަލުން ދިރުއްވައި މަޙްޝަރަށް ފޮނުއްވުންހެއްޔެވެ؟ ޝައްކެއްނެތެވެ. ބަލައި، ވިސްނައި، ފިކުރުކުރާ ކޮންމެ މީހަކަށްމެ އެނގޭނޭ ފަދައިން، ނެތުމުގެ ތެރެއިން ތިޔަބައިމީހުން އުފެއްދެވުމާއި، އެންމެހައި މީސްތަކުން މަރުވުމަށް ފަހު އަލުން ދިރުއްވައި މަޙްޝަރުކުރެއްވުމަށްވުރެން، އުފެއްދެވުމުގައި އުނދަގޫވެފައި ދަތިކަން ބޮޑު ވާނީ، ހަތް އުޑު މަތިމައްޗަށް ބިނާކުރެއްވުމެވެ. ދަންނާށެވެ! އެ ފަދަ ބޮޑު ހަތް އުޑު އެހައިމެ ފުރިހަމަކޮށް ބިނާކުރެއްވީ، اللهُ އެވެ.[28]","[28]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(28) އެ إِلٰهއީ، ބިމާ ދިމާ މަތީގައިވާ ނޫކުލައިގެ އުޑު އުފުއްލަވައި، އެ އުޑު ބިނާކުރައްވައި ފުރިހަމަކުރެއްވި إِلٰهއެވެ. އެ إِلٰهُ، އެ އުޑު ހައްދަވައިފައި ވަނީ އެއްވެސް އައިބެއް ބަނޑިއެއް ފެޅުމެއް އަދި ރެނދުއެޅުމެއް ވިއަސް ނެތި ނުހަނު ރިވެތިކޮށް އެހައިމެ ފުރިހަމަކޮށެވެ.",""],["(29) އަދި އެ އުޑުގެ ރޭގަނޑު އަނދިރިކުރެއްވީ، އެ إِلٰهއެވެ. އަދި އެ އުޑުގެ ދުވާލު އަލިކުރެއްވީ، އެ إِلٰهއެވެ. ވުމާއެކު، އިރު އޮއްސުމުން، އެ އުޑަށް ރޭގަނޑުގެ އަނދިރިކަން ވެރިކުރައްވައެވެ. އަދި އިރު އެރުމުން، އެ އުޑަށް ދުވާލުގެ އަލިކަން ފަތުރުއްވައެވެ.",""],["(30) އަދި އުޑު ހެއްދެވުމަށް ފަހު ބިންފަތުރުއްވައި، އެ ބިމަކީ ޚަލްޤުތަކުން ދިރިއުޅުމަށް ފަސޭހަ ތަނެއްގެ ގޮތުގައި، އެ إِلٰهُ އެ ބިން ލެއްވިއެވެ. އަދި މީސްތަކުންނަށް ބޭނުންވާހައި ތަކެތި އެ ބިމުގައި ލެއްވިއެވެ.",""],["(31) އަދި ކޯރުތަކާއި، ފެންއާރުތައް، އެ إِلٰهُ، އެ ބިމުން ނެރުއްވިއެވެ. އަދި ފަތްޕިލާވެއްޔާއި، ވިނަތަކާއި، ވެޔޮވެލާވެއްޔާއި، ގަސްގަހާގެހި އެ ބިމުން ފެޅުއްވިއެވެ. އަދި ދިރޭތަކެއްޗަށް ބޭނުންވާ އެންމެހައި ތަކެތި ވެސް އެ ބިމުގައި ލެއްވިއެވެ.",""],["(32) އަދި ބިމުގެ އަހްލުވެރީންނައިގެން ބިން ނުހެލި ހަމަހިމޭންވެ އޮތުމަށް ޓަކައި، ގަދަފަދަ މުޑިތަކެއްގެ ގޮތުގައި ފަރުބަދަތައް ބިމުގައި ލައްވައި، އެ ފަރުބަދަތައް ބިމުގައި ހަރުކުރެއްވިއެވެ.",""],["(33) އެއީ، ތިޔަބައިމީހުންނާއި، ތިޔަބައިމީހުންގެ ނަޢަމު ސޫފިތަކަށް ބޭނުންވާ ވަޤުތީ ފައިދާއާއި ދިރިއުޅުމުގެ އުފާ، އެ ބިމުން ލިބިގަނެވޭނޭ ގޮތުގައެވެ.",""],["(34) ފަހެ، ދެވަނަފަހަރަށް ތާޅަފިލި ފުމެލެއްވުމުން، ނުހަނު ބޮޑުވެގެންވާ ނުރައްކާތެރިކަމާއި، ބިރުވެރިކަން އައިސް ކުރިމަތިވެ، ޤިޔާމަތް ޤާއިމުވާނެތެވެ. އެ ދުވަހުން، ސުވަރުގޭގެ އަހްލުވެރީން ސުވަރުގެއަށް، ނަރަކައިގެ އަހްލުވެރީން ނަރަކައަށް ފޮނުއްވޭނެތެވެ.",""],["(35) އެ ދުވަހަކީ، ދުނިޔޭގައި އިންސާނާ ކުޅަހައި ކަމެއް އޭނާގެ ހަމަލޮލަށްފެނި، އެ ކަންތައްތައް އޭނާގެ ހަނދާނަށް އަންނާނޭ ދުވަހެވެ. އަދި އޭނާ ނުބައި ޢަމަލުކޮށްފައިވާ ނަމަ، އެ ޢަމަލުތައް ފެނުމުން ކިތަންމެ ވަރަކަށް ހިތާމަކުރިކަމުގައި ވިއަސް، އެ ހިތާމައިން ކުރާނޭ އެއްވެސް ފައިދާއެއް އެ ދުވަހަކުން އޭނާއަކަށް ނޯންނާނެތެވެ.",""],["(36) އަދި އެންމެހައި މީސްތަކުންނަށް ފެންނަ ފަށަށް، ނަރަކަ ހާޒިރުކުރައްވައި ކައިރިކުރެއްވުމުން، އެންމެހައި މީސްތަކުންނަށް އެ ނަރަކަ ފެންނާނެތެވެ.",""],["(37) ފަހެ، ކާފިރުކަމާއި، މަގުފުރެދުމުގައި ހައްދުފަހަނަޅައިދިޔަ މީހާ ދަންނާށެވެ!",""],["(38) އަދި އެ މީހާ، އާޚިރަތުގެ ދާއިމީ ނިޢުމަތުގެ މައްޗަށް ދުނިޔޭގެ މަޖާ ދިރިއުޅުން އިސްކުރުމުގެ ސަބަބުން، އާޚިރަތަށް ޓަކައި ހެޔޮ ޢަމަލުކޮށްފައެއް ނުވެއެވެ.",""],["(39) ފަހެ، ހަމަކަށަވަރުން، އެ ފަދަ ކޮންމެ މީހަކުމެ އާޚިރަތުގައި އުޅޭނޭ ޖަގަހައަކީ، ބިރުވެރިކަމުން ފުރިގެންވާ އަނދައަނދައި ހުންނަ ނަރަކަ ފިޔަވައި އެހެން ތަނެއް ނޫނެވެ.",""],["(40) އަދި އެ މީހާގެ ސާހިބުވަންތަ إِلٰهُގެ ޙަޟްރަތުގައި، ތިމާ ކޮޅަށް ހުންނާން ޖެހޭނޭކަމާ މެދު ބިރުވެތިވެ، ދުނިޔޭގައި އުޅުނު އިރު ހަވާނަފްސުގެ ނުބައި އެދުންތަކުން އެ މީހެއްގެ ނަފްސު ދުރުކޮށް މަނާވެގެންފި މީހާ ދަންނާށެވެ!",""],["(41) ފަހެ، ހަމަކަށަވަރުން، އާޚިރަތުގައި އެ ފަދަ ކޮންމެ މީހަކުމެ އުޅޭނޭ ޖަގަހައަކީ، ނިޢުމަތުން ފުރިގެންވާ ސުވަރުގެ ފިޔަވައި އެހެން ތަނެއް ނޫނެވެ.",""],["(42) ޤިޔާމަތް ޤާއިމުވާނޭ ވަގުތަކާއި، އެ ކަން ހިނގާނޭ ގޮތަކާ މެދު، އެ ކާފިރުން، މަލާމާތުގެ ގޮތުން، އިބަ ރަސޫލާގެ އަރިހުގައި ދަންނަވައި ސުވާލުކުރެތެވެ.",""],["(43) ޤިޔާމަތް ޤާއިމުވާނޭ ވަގުތަކާއި އެ ކަން ހިނގާނޭ ގޮތުގެ ޢިލްމު، އިބަ ރަސޫލާއަށް ލިބިވަޑައިގެންފައިނުވާ އިރު، އިބަ ރަސޫލާ، އެ ވާހަކަ އެބައިމީހުންނަށް ވިދާޅުވެދެއްވާނީ ކިހިނަކުންތޯއެވެ؟",""],["(44) ޤިޔާމަތް ޤާއިމުވާނޭ ވަގުތަކާއި އެ ކަން ހިނގާނޭ ގޮތުގެ ޢިލްމު ލިބިވޮޑިގެންވަނީ، ހަމައެކަނި އިބަ ރަސޫލާގެ ސާހިބުވަންތަ إِلٰهއަށެވެ. އެ ކަމުގެ ޢިލްމު އެހެން އެއްވެސް ފަރާތަކަށް ލިބިގެނެއް ނުވެއެވެ.",""],["(45) ހަމަކަށަވަރުން، އެ ދުވަހުން ހިނގާނޭ ނުހަނު ބިރުވެރި ކަންތައްތަކުގެ ޚަބަރު ދެއްވުމުން، އެ ކަންކަމަށް ބިރުވެތިވާ މީހަކަށް އިންޛާރުކުރައްވާ ރަސޫލަކު ކަމުގައި މެނުވީ، އިބަ ރަސޫލާ ނުވެއެވެ.",""],["(46) ޤިޔާމަތް ޤާއިމުވުމުގެ ބިރުވެރިކަން އެ ކާފިރުންނަށް ފެންނަ ދުވަހު އެބައިމީހުންނަށް ހީވާނީ، މެންދުރުން ފެށިގެން އިރު އޮއްސުމާ ހަމަޔަށް ނުވަތަ އިރު އެރީއްސުރެން އިރު މެދުން ފިލުމާ ހަމަޔަށް ނުވަތަ ކުޑަ ވަގުތުކޮޅެއްގައި މެނުވީ، އެބައިމީހުން ދުނިޔޭގައި އުޅެފައި ނުވާކަމުގައެވެ.[29]","[29]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["سُورَةُ عَبَسَއަކީ މައްކީ ސޫރަތެކެވެ. މި ސޫރަތުގައި ވަނީ (42) ސާޅީސް ދެ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[30] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (80) އައްޑިހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ النَّجْمِއަށް ފަހުގައެވެ. މި ސޫރަތް ފެށިފައި ވަނީ، މާޟީގެ ފިޢުލެއް ކަމުގައިވާ “عَبَسَ] މި ފިޢުލުންނެވެ. މި ސޫރަތުގައި ވެސް، ޖަލާލަތުގެ އިސްމުފުޅު “اللهُ] އައިސްފައެއް ނުވެއެވެ.[31] ދަންނާށެވެ! މި ސޫރަތުގެ ކުރީކޮޅުގައި ވަނީ، ޤުރައިޝު ވަންހައިގެ ބޮޑުންގެ ބަޔަކަށް އިސްލާމް ދީނުގެ ދަޢުވަތު ދެއްވުމައިގެން، رَسُولُ اللهِ  މަޝްޣޫލުވެވަޑައިގެން އިންނަވަނިކޮށް، އިސްލާމް ދީނުގެ ބައެއް ކަންތައްތައް ދަސްފުޅުކުރެއްވުމަށް ޓަކައި، ލޯފަން ޞަޙާބީ عَبْدُ اللهِ بْنُ أُمِّ مَكْتُوم އެ ތަނަށް ވަޑައިގަތުމުން، އެ ޞަޙާބީއާ މެދު، رَسُولُ اللهِ އަށް ކަންތައް ކުރެއްވުނު ގޮތުގެ ވާހަކައެވެ. އެއަށްފަހު، މި ސޫރަތުގައި ހަނދުމަކޮށްދެއްވައިފައި ވަނީ، ކީރިތި ޤުރްއާނުން ހިދާޔަތު ލިބިގަތުމަށެވެ. އެހެނީ، ކީރިތި ޤުރްއާނަކީ، ހިދާޔަތު ލިބިގަތުމަށް އެދޭ ކޮންމެ މީހަކަށް ޓަކައި ވެސް، އިރްޝާދާއި، ނަސޭހަތުން ފުރިފައިވާ ކީރިތި މޫރިތި ފޮތެކެވެ. އެއަށްފަހު ބަޔާން ކުރައްވައިފައި ވަނީ، އިންސާނާ އުފެދިގެން އަންނަ ގޮތުގެ ވާހަކައެވެ. އަދި، اللهُ ގެ އޯގާވަންތަކަމުން، އިންސާނާއަށް ރިޒްޤު ތަނަވަސްކޮށްދެއްވައި، ދިރިއުޅުން ފަސޭހަކޮށް ދެއްވައިފައިވާ ގޮތާ މެދު ވިސްނައި، އިބްރަތް ޙާޞިލުކޮށް، އެ إِلٰهއަށް ކިޔަމަންތެރިވުމަށް އަންގަވައިފައި ވެއެވެ. މި ސޫރަތް ނިންމަވައިލައްވައިފައި ވަނީ، އާޚިރަތުގައި މުއުމިނުންނަށް ހުރި ނިޢުމަތްތަކުގެ ވާހަކައާއި، ކާފިރުންނާއި، ނުބައިނުލަފާ މީހުންނާއި، އެންމެހައި އުރެދުންތެރީންނަށް ދެއްވުމަށް، އެ إِلٰهُ ކަނޑައަޅުއްވައިފައިވާ ތަފާތު ބާވަތްބާވަތުގެ ޢަޛާބުގެ ވާހަކައިންނެވެ.[32] މި ސޫރަތުގެ ފުރަތަމަ ދިހަ އާޔަތް ބާވައިލެއްވުނު ސަބަބު: اَلْإِمَامُ الْقُرْطُبِي ނަޤްލުކުރެއްވިއެވެ. އެއް ދުވަހަކު، ޤުރައިޝު ވަންހައިގެ ބޮޑުންގެ ތެރެއިން ބަޔަކަށް އިސްލާމް ދީނަށް ދަޢުވަތު ދެއްވުމައިގެން رَسُولُ اللهِ  މަޝްޣޫލުވެވަޑައިގެން އިންނަވަނިކޮށް، އަޞްޙާބުންގެ ތެރެއިން ލޯފަން ޞަޙާބީއަކު ކަމުގައިވާ عَبْدُ اللهِ بْنُ أُمِّ مَكْتُومُ އެ ތަނަށް ވަޑައިގެން، އިސްލާމް ދީނުގެ ބައެއް މައްސަލަތައް އޮޅުންފިލުއްވުމަށް، ރަސޫލާއާ ސުވާލުކުރައްވާން ފެއްޓެވިއެވެ. އަދި އެ ކަމުގެ ސަބަބުން، ކީރިތި ރަސޫލާއަށް އުނދަގޫފުޅުވާ ގޮތް މެދުވެރިވިއެވެ. އެހެންކަމުން، އެ ޞަޙާބީ ކުރައްވަމުން ގެންދެވި ސުވާލުތަކަށް ޖަވާބުނުދެއްވައި، އެ ޞަޙާބީގެ އެ ޢަމަލުފުޅާ މެދު ހިތްޕުޅާނުވުމުގެ އަސަރު މޫނުފުޅުމަތީން ދެއްކެވިއެވެ. އަދި ޤުރައިޝު ވަންހައިގެ ބޮޑުންނާ ކުރިމަތިފުޅުލައްވައި އެބައިމީހުންނަށް ދީނުގެ ދަޢުވަތު ދެއްވަމުން ގެންދެވިއެވެ. އެ ކަން އެ ގޮތަށް ކުރެއްވުނީ، އަބަދުވެސް މީސްތަކުންނަށް ހިދާޔަތުލިބުމަށް އެދިވަޑައިގަންނަވާ ބޭފުޅަކު ކަމުގައި، އެ ރަސޫލާ ވެވަޑައިގަންނަވާތީއެވެ. ކަން މިހެން ހުރުމާ އެކު ވެސް، ކީރިތި ރަސޫލާގެ އެ އިޖްތިހާދުފުޅާ މެދު، ޢިތާބުގެ ބަސްފުޅު ވަޙީކުރައްވައި މި ސޫރަތުގެ ފުރަތަމަ ދިހަ އާޔަތް ބާވައިލެއްވުނު ކަމުގައި، މުފައްސިރުން ވިދާޅުވެފައި ވެއެވެ.[33] ޢިތާބުގެ ވަޙީ ބަސްފުޅަކީ، ވަކި ކަމަކާ މެދު، الله  ރުހިވޮޑިނުގެންނެވި ކަން އެންގެވުމުގެ ގޮތުން ބާވައިލެއްވޭ ވަޙީއެވެ.\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) مُحَمَّدُ ގެ މޫނުފުޅުމަތީން ހިތްޕުޅާނުވުމުގެ އަސަރު ދެއްކެވުމާ އެކު އަނެއް ފަރާތަށް އެނބުރި ވަޑައިގަތެވެ. ސަބަބަކީ، ކާފިރުންގެ ސަރުދާރުންގެ ތެރެއިން ބަޔަކަށް ދީނުގެ ދަޢުވަތު ދެއްވުމައިގެން، އެ ރަސޫލާ މަޝްޣޫލުވެވަޑައިގެން އިންނެވި ވަގުތެއް ކަމުގައި އެ ވަގުތުވީކަމެވެ.[34]","[30]- تَفْسِيرُ الشَّيخِ حُسَين دِيدِي مَلِمْجِي\r[31]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\r[32]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُور مُحمَّدِ الْحِجَازِي\r[33]- اَلْجامِعُ لِأ حْكَامِ الْقُرْآنِ لِلْإمَامِ الْقُرْطُبِي\r[34]- التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي"],["(2) ދަންނާށެވެ! رَسُولُ اللهِ އަށް އެ ފަދައިން ކަންތައް ކުރެއްވުނީ، ދީނުގެ ޢިލްމު އުނގެނިވަޑައިގަތުމަށް ޓަކައި، ލޯފަން ޞަޙާބީއަކުކަމުގައިވާ عَبْدُ اللهِ بْنِ أُمِّ مَكْتُوم، އެ ރަސޫލާގެ އަރިހަށް ވަޑައިގެން ސުވާލުކުރައްވާން ފެއްޓެވުމުންނެވެ.",""],["(3) އަދި، އިބަ ރަސޫލާގެ އަރިހަށް އެ ޞަޙާބީ ވަޑައިގެންނެވި ބޭނުންފުޅަކީ ކޮބައިކަން، އިބަ ރަސޫލާއަށް އެނގިވަޑައިގަންނަވަނީ ކިހިނަކުންތޯއެވެ؟ އެ ޞަޙާބީ އެ ވަޑައިގެންނެވީ، އިބަ ރަސޫލާ ދެއްވާ ނަސޭހަތްޕުޅުގެ އަޑު އައްސަވައި، ޞާލިޙުޢަމަލުކުރައްވައި، ކުށްތަކާއި ފާފަތަކުން ޠާހިރުވެވަޑައިގަތުމުގެ ބޭނުންފުޅުގައި ނޫން ކަން، އިބަ ރަސޫލާއަށް އެނގިވަޑައިގަންނަވަނީ ކިހިނަކުންތޯއެވެ؟",""],["(4) ނުވަތަ އެ ޞަޙާބީ އެ ވަޑައިގެންނެވީ، އިބަ ރަސޫލާގެ އަރިހުން ދީނުގެ ޢިލްމު އުނގެނިވަޑައިގަންނަވައި، އިބަ ރަސޫލާ ދެއްވާ ނަސޭހަތްޕުޅުން ޢިބްރަތާއި މަންފާ ހޯއްދަވައި، اللهُ  ހަނދުމަކުރައްވައި، އެ إِلٰهއަށް ބިރުވެތިވެވަޑައިގެންނެވުމާ އެކު، އިބަ ރަސޫލާގެ ނަސޭހަތްޕުޅަށް ޢަމަލުކުރެއްވުމުގެ ބޭނުންފުޅުގައި ނޫންކަން ވެސް، އިބަ ރަސޫލާއަށް އެނގިވަޑައިގަންނަވަނީ ކިހިނަކުންތޯއެވެ؟",""],["(5) ދުނިޔޭގެ ފަނާވެދަނިވި މުދަލާއި ޖާހު ތިމާއަށް ފުދޭކަމަށާއި، އިބަ ރަސޫލާ ގެންނެވި ރިސާލަތުގެ ހިދާޔަތު ތިމާއަށް ބޭނުން ނުވާކަމަށް ދެކޭ މީހާ ދަންނާށެވެ!",""],["(6) ފަހެ، އިބަ ރަސޫލާ ގެންނެވި ރިސާލަތުގެ ހިދާޔަތު ޤަބޫލުނުކޮށް، އިބަ ރަސޫލާގެ ދަޢުވަތަށް ފުރަގަސްދިން މީހާއަށް، އިބަ ރަސޫލާ އަހައްމިއްޔަތުކަން ދެއްވައި، އޭނާއާ ކުރިމަތިލައްވައި، އޭނާ ދައްކާވާހަކަ ތިޔަ އައްސަވަނީ، އޭނާ އީމާންވުމަށް، އިބަ ރަސޫލާ އެދިވަޑައިގަންނަވާލެއް ބޮޑުކަމުންނެވެ.",""],["(7) އަދި އެ މީހާ އީމާންވުމަށް، އިބަ ރަސޫލާ އެދިވަޑައިގަންނަވާ އިރު، ކާފިރުކަމުން އޭނާ ޠާހިރުނުވުމަކީ، އިބަ ރަސޫލާއަށް ކުށެއް އޮތްކަމެއް ނޫނެވެ. އެހެނީ ހަމަކަށަވަރުން، އިބަ ރަސޫލާގެ މައްޗަށް އޮތްހައި ވެސް ކަމަކީ، اللهُ  ބާވައިލެއްވި ރިސާލަތު، މީސްތަކުންނަށް އިއްވަވައިދެއްވުމެވެ. ވީމާ، މުއުމިނުންނަށްވުރެން ބޮޑަށް، ކާފިރުންނަށް އަހައްމިއްޔަތުކަން ނުދެއްވާށެވެ!",""],["(8) އަދި ހިދާޔަތާއި ތެދުމަގު ލިބިވަޑައިގަތުމަށް އެދިވަޑައިގެން، އިބަ ރަސޫލާގެ އަރިހަށް އަވަސްވެވަޑައިގެންނެވި ޞަޙާބީއާ މެދު އެ ގޮތަށް ޢަމަލުކުރެއްވީ ކީއްވެގެންތޯއެވެ! އެހެނީ، އެ ޞަޙާބީ އެ ވަޑައިގެންނެވީ، އިބަ ރަސޫލާގެ އަރިހުން ހެޔޮކަމާއި ބަރަކާތްތެރިކަން ޙާޞިލުކުރެއްވުމުގެ ބޭނުންފުޅުގައެވެ. ވީމާ، اللهُ ގެ ކަލާމުފުޅުން، އެ ޞަޙާބީއަށް، އިބަ ރަސޫލާ އުނގަންނަވައިދެއްވާށެވެ!",""],["(9) އަދި އިބަ ރަސޫލާގެ އަރިހަށް އެ ޞަޙާބީ ވަޑައިގެންނެވީ، اللهُ އަށް ނުހަނު ބިރުވެތިވެވަޑައިގެން ހުންނަވައި، ހިދާޔަތާއި ތެދުމަގު ލިބިވަޑައިގަތުމުގެ ބޭނުންފުޅުގައެވެ.",""],["(10) ކަންތައް ހުރީ ބަޔާންވެދިޔަ ފަދައިން ކަމަށް ވުމާ އެކު ވެސް، އިބަ ރަސޫލާ އެ ޞަޙާބީގެ ކިބައިން މޫނުފުޅު އަނބުރައިލައްވައި، އެ ޞަޙާބީއަށް ފުރަގަސްދެއްވައި، އިސްލާމް ދީނަށް ފުރަގަސްދޭ މީހުންނަށް ނަސޭހަތްތެރިވެވަޑައިގަތުމުގައި، އިބަ ރަސޫލާ މަޝްޣޫލުވެވަޑައިގަންނަވަމުއެވެ.",""],["(11) އެ ސަޙާބީއާ މެދު، އިބަ ރަސޫލާ ކަންތައް ތިޔަ ކުރެއްވީ، އެ ކަން ކުރައްވާންވީ ގޮތަކަށް ނޫނެވެ. މި އާޔަތްތަކުގައިވާ ނަސޭހަތާއި އިރްޝާދަކީ ހަނދުމަކޮށްދެއްވުމެއް ކަން ކަށަވަރެވެ. އަދި މި ސޫރަތަކީ، އިބަ ރަސޫލާއާއި، އިބަ ރަސޫލާގެ އުންމަތަށް ޓަކައި ހުރި، ހަނދުމަކޮށްދެއްވުމެކެވެ. އެހެންކަމުން، މި އާޔަތްތަކުގައިވާ ނަސޭހަތާއި އިރްޝާދު ޤަބޫލުކޮށް، އެ އާޔަތްތަކުގައި އަންގަވައިފައިވާ ގޮތަށް ޢަމަލުކުރުމަކީ، ކޮންމެ މުސްލިމަކުމެ އަދާކުރާންޖެހޭ ނުހަނު ބޮޑު ވާޖިބެކެވެ.",""],["(12) ފަހެ، اللهُ އަށް އީމާންވެ، އެ إِلٰهُ ހަނދުމަކުރުމަށް ބޭނުން ކޮންމެ މީހަކު، އެ މީހާ ކުރާ ހުރިހައި ކަމެއްގައިމެ، ޤުރްއާނަކީ އެ މީހަކު ތަބާވުން ލާޒިމުވަނިވި އިމާމެއް ކަމުގައި ޤަބޫލުކުރާހުށިކަމެވެ!",""],["(13) މުޅި ޤުރްއާން ވަނީ، ނުހަނު މާތްކުރެއްވިގެންވާ ފަތްފުށްތަކެއްގައެވެ. ދަންނާށެވެ! އެ ފަތްފުށްތަކަކީ، اللهُ ގެ ޙަޟްރަތުގައި ނުހަނު މާތްވެގެންވާ ފަތްފުށްތަކެކެވެ. އެއީ، އެ ފަތްފުށްތަކުގައި، އެ إِلٰهُ ބަޔާންކުރައްވައިފައިވާ ޢިލްމާއި ޙިކްމަތުގެ ސަބަބުންނެވެ. އެހެންކަމުން، މި ސޫރަތާއި މި ސޫރަތުގައިވާ ނަސޭހަތަކީ، ނުހަނު މަތިވެރި އިރްޝާދުތަކެކެވެ.",""],["(14) އެ ޤުރްއާނުގެ ފަތްފުށްތަކަކީ، ހުރިހައި އުނިކަމަކުން ޠާހިރުކުރައްވައިފައިވާ ނުހަނު މާތް އަދި ނުހަނު މަތިވެރި ފަތްފުށްތަކެކެވެ. އަދި، اللهُ ގެ ޙަޟްރަތުގައި ޤަދަރު އުފުލި ޠާހިރުވެގެންވާ، މާތްކަމާއި އިތުރުކަން ބޮޑު މުޤައްދަސު ފަތްފުށްތަކެކެވެ. ލިޔުއްވާ މަލާއިކަތަކު މެނުވީ އެ ފޮތުގައި ބީހިވަޑައިނުގަންނަވަތެވެ. އެ މަލާއިކަތުން، އަބަދުމެ ތިއްބަވަނީ ޠާހިރު ކަންމަތީގައެވެ. އަދި އެ ފޮތްވަނީ، ޝައިޠާނުންނާއި ކާފިރުންގެ ނުބައިކަމުން ސަލާމަތްކުރެއްވި ރައްކައުތެރިކުރެއްވިގެންނެވެ.[35]","[35]- زُبْدَةُ التَّفْسِيرِ لِلدَّكْتُور مُحَمَّدِ بْنِ سُلَيْمَانِ الْأشْقَر"],["(15) ވުމާއެކު، އެ ފަތްފުށްތައް ވަނީ، ލިޔުއްވާ މަލާއިކަތުންގެ އަތްޕުޅުގައެވެ. އެ މަލާއިކަތުންނަކީ، اللهُ ގެ ރަސޫލުންގެ އަރިހަށް، އެ إِلٰهُ ފޮނުއްވާ ސަފީރުންނެވެ.",""],["(16) ދަންނާށެވެ! ލިޔުއްވާ މަލާއިކަތުންނަކީ ވެސް، اللهُ އަށް ނުހަނު ކިޔަމަންތެރި، ތެދުވެރިކަމާއި މާތްކަމުގައި އަރައިތިއްބެވި، ނުހަނު ޚުލްޤުފުޅު ހެޔޮ މަލާއިކަތުންނެވެ.",""],["(17) ކާފިރުވި އިންސާނާއަށް ލަޢުނަތްލެއްވި، ޢަޛާބުދެއްވޭ ހުއްޓެވެ! ތިމާގެ ސާހިބުވަންތަ إِلٰهُގެ އެއްކައުވަންތަކަން ޤަބޫލުނުކުރާ މީހާގެ ކުފްރުވެރިކަން ހައުދަހައި ވެސް ބޮޑެވެ![36] ދަންނާށެވެ! ލަޢުނަތްލެއްވުމަކީ، اللهُ ގެ ރަޙްމަތުން އެ މީހަކު މުޅީން ދުރުކުރައްވައި ބޭރުކޮށްލެއްވުމެވެ.[37]","[36]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[37]- إِعَانَةُ الْمُسْتَفِيدِ فِي شَرْحِ كِتَابِ ا لتَّوْحِيدِ لِلْعَلاَّمَة صَالِحِ الْفَوزَان"],["(18) އެ إِلٰهُ، އިންސާނާ އުފެއްދެވީ ކޮން އެއްޗަކުންކަން އެ ކާފިރު ކަލޭގެއަށް ފަހެ ނޭނގެނީބާވައެވެ؟",""],["(19) އެ إِلٰهއީ، އެ އިންސާނާ އަގެއްނެތް ނިކަމެތި މަނިފޮދުވަރަކުން އުފައްދަވައި، އެ އިންސާނާއަށް ދެ އަތާއި، ދެ ފަޔާއި، ދެ ލޮލާއި، އެ ނޫން ވެސް އެންމެހައި ގުނަވަންތަކާއި ޙިއްސުތައް ދެއްވައި، ޞޫރަކުރެއްވި إِلٰهއެވެ. ދެން އޭނާގެ އަޖަލާއި، ރިޒްޤާއި، އޭނާއަކީ ބާއްޖަވެރިއަކު ކަން ނުވަތަ އަބާއްޖަވެރިއަކު ކަން ލިޔުއްވައި، އޭނާގެ ހުރިހައި ކަމެއް މިންވަރުކުރެއްވިއެވެ. ދަންނާށެވެ! ފިރިހެނާގެ ލަދުވެތި ގުނަވަނުން އަންހެނާގެ ލަދުވެތި ގުނަވަނުގެ ތެރެއަށް އޮހިގެންދާ، އެއްވެސް އަގެއް އަދި ޙުރްމަތެއް ނެތް މަނިފޮދުވަރެއް، އަންހެނާގެ ރަޙިމުގެ ފެނާ އެކުވެގެން އިންސާނާ ޚަލްޤުކުރެއްވިފައި ވެއެވެ. އެ ފަދަ ނިކަމެތި ގޮތެއްގައި އިންސާނާ ޚަލްޤުކުރެއްވިފައި ވާއިރު، اللهُ އަށް އެ އިންސާނާ ނުކިޔަމަންތެރިވެ ބޮޑާވެގަންނަންވީ ފަހެ ކީއްވެގެންހެއްޔެވެ؟[38]","[38]- إِعْلاَمُ الْمُوَقِّعِينَ عَنْ رَبِّ الْعَالمَينَ لِلْإمَامِ بْنِ الْقَيِّمِ ؟"],["(20) ދެން އެއަށްފަހު، ތެދުމަގާއި ނުބައިމަގު ދެނެގަންނާނޭ ގޮތް، އެ إِلٰهُ އިންސާނާއަށް ފަހިކޮށްދެއްވައި، ހެޔޮގޮތާއި ނުބައިގޮތް ވަކިކުރެވޭނޭ މަގު ވެސް އިންސާނާއަށް ފަސޭހަކޮށްދެއްވިއެވެ.",""],["(21) އެއަށްފަހު، އެ إِلٰهُ އިންސާނާ މަރުގަންނަވައި، ޖަނަވާރު ތަކާއި ދޫނިތައް ކެއުމަށް ބިންމައްޗަށް އެއްލައިލެވިފައި ނުވާގޮތަށް، ކަށްވަޅުގައި ލައްވައި ނިވާކުރެއްވިއެވެ. ދަންނާށެވެ! އެއީވެސް، އިންސާނާގެ ސާހިބުވަންތަ إِلٰهُ އޭނާއަށް ދެއްވި މާތް ކަމެކެވެ.[39]","[39]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(22) ދެން އެ އިންސާނާ އަލުން ދިރުއްވުމަށް، އެ إِلٰهُ ކަނޑައަޅުއްވައިފައިވާ ވަގުތު އައުމުން، އަލުން ދިރުއްވާނެތެވެ. އަދި ޙިސާބުބައްލަވައި، ޖަޒާ ނުވަތަ ސަޒާ ދެއްވުމަށް އޭނާ މަޙްޝަރުކުރައްވާނެތެވެ.",""],["(23) ހަމަހިލާ ވެސް އެހެނަކުން ނުވާނެތެވެ. އަދިވެސް އެ އިންސާނާ، އެ إِلٰهއަށް އީމާންވެ ކިޔަމަންތެރިވެ، އެ إِلٰهُ އަމުރުކުރެއްވި ކަންތައްތަކެއް ނުކުރެތެވެ. އެ ގޮތުގައި ދެމި ހުރެ، އެ إِلٰهއަށް އުރެދި، އެ إِلٰهގެ އަމުރުފުޅުތަކަށް ފަރުވާކުޑަކުރުމާ އެކު ވެސް، ކޮންމެ ކާފިރަކާއި އުރެދުންތެރިއަކުމެ ހީކުރަނީ، اللهُ ގެ ޙައްޤުތައް އޭނާ އަދާކޮށްފިކަމަށެވެ.",""],["(24) ފަހެ، އެ އިންސާނާ ދިރިހުރުމަށް ޓަކައި، އޭނާއަށް ބޭނުންވާ ކާބޯތަކެތި، اللهُ  އުފައްދަވައިފައިވާ ގޮތާ މެދު، އޭނާ ބަލައި ވިސްނާހުށިކަމެވެ! ފަހެ، އެ ތަކެތި ބޭނުންކުރުމުން އޭނާއަށް ދިރިހުރެވޭ ގޮތާ މެދު ވެސް، އޭނާ ބަލައި ވިސްނައި ފިކުރުކުރާހުށިކަމެވެ!",""],["(25) ހަމަކަށަވަރުން، ބައެއް ފަހަރު، ނުހަނު ބޯކޮށް ވެހޭ ފެނެއްގެ ގޮތުގައި، ތިމަން إِلٰهُ ވާރޭ ވެއްސެވީމެވެ.",""],["(26) ދެން، ކުދިކުދި އޮށްތަކުން ގަސްފެޅުމަށް ފަސޭހަވާނޭ ގޮތަށް، އެ ފެނުގެ ޛަރީޢާއިން ބިންގަނޑު އިރުއްވައި، އެ ބިމުން ތަފާތު ބާވަތްބާވަތުގެ ގަސްތަކާއި ވިނަތައް، ތިމަން إِلٰهُ ފެޅުއްވީމެވެ.",""],["(27) އަދި އިންސާނާއަށް ބޭނުންވާ، ގޮވާމުގެ އޮއްޓަރު ހުރި އެކިއެކި ތަފާތު ގަސްތައް ވެސް، ތިމަން إِلٰهُ އެ ބިމުން ފެޅުއްވީމެވެ. ދެން، އެ ގަސްތައް ބޮޑުވެ، އެ ގަސްތަކުން އެކިވައްތަރުގެ ކުރާގަނޑުތައް ނުކުމެ، އެ ކުރާގަނޑުތަކުގައިވާ އޮއްޓަރުތައް ހަރުވެ ފައްކާވެއެވެ.",""],["(28) އަދި މޭބިސްކަދުރާއި، ނަޢަމްސޫފިތަކަށް ބޭނުންވާ ފަތްޕިލާވެލި ވެސް، ތިމަން إِلٰهُ އެ ބިމުން ފެޅުއްވީމެވެ.",""],["(29) އަދި ޒައިތޫނި ގަހާއި ކަދުރު ރުއްތައް ވެސް، ތިމަން إِلٰهُ އެ ބިމުން ފެޅުއްވީމެވެ.",""],["(30) އަދި ބޯކޮށް ހެދިފައިވާ ގަސްތައް ގިނަ ބަގީޗާތައް ވެސް، ތިމަން إِلٰهُ އެ ބިމުގައި ލެއްވީމެވެ.",""],["(31) އަދި މޭވާގެ ތަފާތު ބާވަތްތަކާއި، މޭވާނާޅާ ގަސްތަކާއި، ވިނައިގެ ބާވަތްތައް ވެސް، ތިމަން إِلٰهُ އެ ބިމުން ފެޅުއްވީމެވެ.",""],["(32) އެއީ، ތިޔަބައިމީހުންނާއި، ތިޔަބައިމީހުންގެ ނަޢަމްސޫފިތައް އެ ތަކެތީން ކައިބޮއި އަދި އެހެނިހެން ފައިދާ އެ ތަކެތީން ލިބިގަތުމަށް ޓަކައެވެ. އެއީ، ދިރިއުޅުމުގެ ވަގުތީ އުފަލެއްގެ ގޮތުގައެވެ.",""],["(33) ފަހެ، ކަންފަތް ބީރުކޮށްފަނިވި ގަދަފަދަ އަޑުފަށްގަނޑު އަންނަ ހިނދު ދަންނާށެވެ! އެ އަޑުފަށްގަނޑަކީ، ޤިޔާމަތް ޤާއިމުވުމަށް ޓަކައި އަންނަ ގަދަފަދަ އަޑުފަށްގަނޑެވެ.",""],["(34) އެ އަޑުފަށްގަނޑު އަންނަ ދުވަހަކީ، އިންސާނާ އޭނާގެ އެއްބަނޑު އެއްބަފާ އަޚާއަށް ވެސް، ދުވެ ފިލުމަށް މަސައްކަތްކުރާނޭ ދުވަހެވެ. އެއީ، އެ ދުވަހުގެ ބިރުވެރިކަމުގެ ބޮޑުކަމުންނެވެ.",""],["(35) އަދި އޭނާގެ މަންމައާއި ބައްޕައަށް ވެސް، ދުވެ ފިލުމަށް މަސައްކަތްކުރާނޭ ދުވަހެވެ.",""],["(36) އަދި އޭނާގެ އަނބިމީހާއާއި ދަރީންނަށް ވެސް، ދުވެ ފިލުމަށް މަސައްކަތްކުރާނޭ ދުވަހެވެ. ދަންނާށެވެ! ބަޔާންވެދިޔަ އެންމެންނަކީ ވެސް، އެ ބަޔަކު ދެކެ ލޯބިވުމާއި، އޯގާވެރިކަން ބެހެއްޓުމަށް އެންމެ އައުލާކަން ބޮޑު މީހުންނެވެ. އެހެން ކަމުގައި ވުމާ އެކު ވެސް، އެ މީސްމީހުންނަށް ފިލުމަށް އިންސާނާ ދުވާނީ، އެ ދުވަހު އޭނާއަށް ކުރިމަތިވެފައިވާ ބޮޑު ބިރުވެރި ކަމެއްގެ ސަބަބުންކަން ކަށަވަރެވެ.[40]","[40]- زُبْدَةُ التَّفْسِيرِ لِلدَّكْتُور مُحَمَّدِ بْنِ سُلَيْمَانِ الْأشْقَر"],["(37) އެ ދުވަހުގެ ބިރުވެރިކަމުގެ ބޮޑުކަމުން، އެހެން މީހުންގެ ކިބައިން ތިމާ ޣާފިލުކޮށް، ތިމާ ނޫން އެހެން އެއްވެސް މީހަކާ އަޅައިނުލެވޭ ފަދަ ޙައިރާންކަން، ކޮންމެ މީހަކަށްމެ އެ ދުވަހު ލިބިގެން ވާނެތެވެ. އެ ދުވަހުން ކޮންމެ މީހަކު ވެސް، އޭނާގެ ގާތް މީހުންގެ ކިބައިން ފިލުމަށް ޓަކައި ދުވާނީ، އެބައިމީހުންގެ މެދުގައި ދުނިޔޭގައި އޮތް ގާތްކަމުގެ ސަބަބުން، އޭނާގެ ކިބައިން ކަމަކަށް އެދިފާނޭތީއެވެ. އަދި އޭނާއަށް ޖެހިފައިވާ ބޮޑު ބިރުވެރިކަމާއި އުނދަގޫ އެބައިމީހުންނަށް ނުދެއްކުމަށް ވެސް މެއެވެ. އަދި އެ ދުވަހުގެ ބިރުވެރިކަމުގެ ބޮޑުކަމުން، ކޮންމެ ނަބިއްޔަކު ވެސް ވިދާޅުވާނީ، ނަފްސީ ނަފްސީ މި ފަދައިންނެވެ.. މާނައީ: އަހުރެންގެ ނަފްސެވެ. އަހުރެންގެ ނަފްސެވެ.",""],["(38) އެ ދުވަހުން، ނިޢުމަތުގެ އަހްލުވެރީންގެ މޫނުތައް ނޫރުން ފުރި އަލިވެ އުޖާލާވެގެން ވާނެތެވެ.",""],["(39) އަދި އެ ދުވަހުން، އެބައިމީހުން ނުހަނު އުފައުވެރިކަންމަތީ ހިނިތުންވެފައި ތިބޭނެތެވެ.",""],["(40) އަދި އެ ދުވަހުން، ނަރަކައިގެ އަހްލުވެރީންގެ މޫނުތަކަށް ހިރަފުސްބުރައި، ބަނަވެ، އަނދިރިވެ، ނާމާންވެގެން ވާނެތެވެ.",""],["(41) އަދި އެ ދުވަހުން، ނިކަމެތިކަމާއި، ކަޅު އަނދިރިކަމާއި، ވޭނާއި، ހިތާމަ، ނަރަކައިގެ އަހްލުވެރީންގެ މޫނުތަކަށް ވެރިވެފައި ހުންނާނެތެވެ.",""],["(42) ދަންނާށެވެ! އެ ފަދަ އަނދިރިކަން ވެރިވެފައިވާ މޫނުތަކުގެ ވެރީންނަކީ، اللهُ  އެބައިމީހުންނަށް ދެއްވި ނިޢުމަތްތަކަށް އިންކާރުކޮށް، އެ إِلٰهُ ބާވައިލެއްވި އާޔަތްތައް ދޮގުކޮށް، އެ إِلٰهُގެ އަމުރުފުޅުތަކަށް އުރެދި ނުކިޔަމަންތެރިވެ، ނުބައިނުލަފާ ކަމުގައި ހައްދުފަހަނަޅައި ގޮސް، އެއްވެސް ޖެހިލުމެއް ނެތި، އެ إِلٰهُ ނަހީކުރެއްވި ކަންތައްތަކަށް އަރައިގަތް ކާފިރުންނެވެ. އެބައިމީހުންނަކީ، ހަމަ ނަރަކަވަންތަވެރީންނެވެ.[41]","[41]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["سُورَةُ التَّكْوِيرއަކީ މައްކީ ސޫރަތެކެވެ. މި ސޫރަތަށް ޢާންމުކޮށް ކިއައިއުޅެނީ سُورَةُكُوِّرَتْ ނުވަތަ سُورَةُ إِذَا الشَّمْسُ كُوِّرَتْ އެވެ. މި ސޫރަތުގައި ވަނީ (29) އޮނަތިރީސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[42] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (81) އައްޑިހަ އެއްވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الْمَسَدِއަށް ފަހުގައެވެ. މި ސޫރަތް ފެށިފައި ވަނީ، ޝަރްޠުގެ ލަފްޒެއްކަމުގައިވާ “إِذَا] މި ލަފްޒުންނެވެ.[43] މި ސޫރަތުގެ ކުރީކޮޅުގައި ވަޙީކުރައްވައިފައި ވަނީ، ޤިޔާމަތް ޤާއިމުވާން ކައިރިވުމުންނާއި، ޤިޔާމަތް ދުވަހުން ހިނގާނޭ ބައެއް ކަންތައްތަކުގެ ވާހަކައެވެ. އޭގެ ތެރޭގައި، އިންސާނާ މަރުވުމަށް ފަހު ދެވަނަ ފަހަރަށް ފުރާނަ އަޅުއްވައި، ކަށްވަޅުން ނަންގަވައި، ފޮނުއްވޭނޭ ވާހަކަ ވެއެވެ. ދެން އެއަށްފަހު، جِبْرِيلُ  މެދުވެރިކުރައްވައި، ކީރިތި ޤުރްއާން ބާވައިލެއްވި ވާހަކަ މި ސޫރަތުގައި ވެއެވެ. އަދި އިސްލާމް ދީނުގެ ޢަދުއްވުންނާއި މުޝްރިކުން ދަޢުވާކުރާ ފަދައިން، محمّدٌ އަކީ ކުޑަވެސް މޮޔަކަމެއް ހުރި ބޭފުޅެއް ނޫންކަން މި ސޫރަތުގައި އަންގަވައިފައި ވެއެވެ. މި ސޫރަތް ނިންމަވައިލައްވައިފައި ވަނީ، ހިދާޔަތަކީ، اللهُ  ދެއްވާ އެއްޗެއް ކަމާއީ، ޤުރްއާނަކީ ތެދުމަގު ލިބިގަތުމަށް އެދޭ ކޮންމެ މީހަކަށް ވެސް، އެ ފޮތުން ފުރިހަމަ ފައިދާ ލިބިގަނެވޭނޭ ފޮތެއް ކަން އަންގަވަމުންނެވެ.[44]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އިރު ފަށްފަށަށް އޮޅައިލެވި، އެ އިރުގެ އަލިކަން ފިލައިގެންދާ ހިނދެވެ.","[42]- تَفْسِيرُ الشَّيخِ حُسَين دِيدِي مَلِمْجِي\r[43]- مَوْقِعُ الْمُصْحَفِ الْإلِكْتُرُونِي - التَّعْرِيفُ بِالسُّوَر\r[44]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(2) އަދި ތަރިތަކުން އަލިކަން ފިލައިގެންގޮސް ކިލަނބުވެ، ބުރަބުރައިގެންދާ ހިނދެވެ.",""],["(3) އަދި ފަރުބަދަތައް ބިމުން ލުހެލެވި ފުނޑުފުނޑުވެ، ވިލާތައް ރޫޅިގެންދާ ފަދައިން، އެ ފަރުބަދަތައް ބުރަބުރައިގެންދާ ހިނދެވެ.",""],["(4) އަދި އެ ދުވަހު ފެންނަ ބިރުވެރިކަމުގެ ބޮޑުކަމުން، ވިހަން ތައްޔާރުވެފައިވާ މާބަނޑު ޖަމަލުތައް ބަލަހައްޓާނޭ މީހަކު ނެތި ދޫކޮށްލެވޭ ހިނދެވެ. ދަންނާށެވެ! މި އާޔަތުގައި، މާބަނޑު ޖަމަލު ވަކީން ޚާއްޞަކުރައްވައިފައި ވަނީ، އެ ދުވަސްވަރު ޢަރަބީންގެ ތެރޭގައިވާ އެންމެ އަގުބޮޑު އެއް މުދަލަކީ، ޖަމަލުކަމުގައި ވީތީއެވެ.[45]","[45]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الْأشْقَر"],["(5) އަދި ވަލުޖަނަވާރުތައް އެއްތަނަކަށް އެއްކުރެއްވި، އެއް ޖަނަވާރު އަނެއް ޖަނަވާރުގެ ކިބައިން ޤިޞާޞު ހިފުމަށް ޓަކައި ދޫކޮށްލެއްވިއްޖެ ހިނދެވެ.",""],["(6) އަދި ކަނޑުތަކުގެ ފެންގަނޑު ބޮޑުވެ، މުޅި ދުނިޔެއަށް އެ ކަނޑުތަކުގެ ފެންގަނޑު ފެތުރި އެއްކަނޑަކަށްވާ ހިނދެވެ. ނުވަތަ އެ ކަނޑުތަކުގައި އަލިފާން ރޯވެ އަނދައިގަންނަ ހިނދެވެ.",""],["(7) އަދި ކޮންމެ ފުރާނައެއް ވެސް، އެ ފުރާނައެއްގެ ހަށިގަނޑަށް އަނބުރައި ރައްދުކުރެއްވިއްޖެ ހިނދެވެ. ދަންނާށެވެ! އެ ދުވަހުން، ޙޫރަލްޢީނުންނާއި މުއުމިނުންނާ ކައިރިކުރެއްވޭނެތެވެ. އަދި ޝައިޠާނުންނާއި ކާފިރުންނާ ކައިރިކުރެއްވޭ ނެތެވެ. اَلْإِمَامُ الْحَسَنُ الْبَصَرِي  ވިދާޅުވިއެވެ. އެ ދުވަހުން، ޔަހޫދީން ޔަހޫދީންނާ، ނަޞާރާއިން ނަޞާރާއިންނާ، މަޖޫސީން މަޖޫސީންނާ، މުނާފިޤުން މުނާފިޤުންނާ އަދި މުއުމިނުން މުއުމިނުންނާ ގުޅޭނެތެވެ އަދި ކޮންމެ އުންމަތެއްގެ މީހުން ވެސް އެ އުންމަތެއްގެ މީހުންނާ ގުޅޭނެތެވެ.[46]","[46]- اَلتَّذْكِرَة لِلْإمَامِ الْقُرْطُبِي وَتَفْسِيرُ الْقُرْآنِ الْعَظِيمِ لِلإمَامِ الْحَافِظِ بْنِ كَثِير الدِّمِشْقِي"],["(8) އަދި ދިރިދިރި ހުއްޓައި ވަޅުލެވުނު އަންހެން ކުއްޖާއާ ސުވާލުކުރެއްވިއްޖެ ހިނދެވެ.",""],["(9) އެ ކުއްޖާ ދިރިދިރިހުއްޓައި ވަޅުލައި މަރައިލެވުނީ ކޮން ކުށެއްގެ ސަބަބުން ހެއްޔެވެ؟ ދަންނާށެވެ! ޖާހިލިއްޔަ ޒަމާނުގައި ޢަރަބީންގެ ތެރެއިން ބައެއް މީހުންނަށް އަންހެން ދަރިއަކު ލިބިއްޖެ ނަމަ، ފަޤީރުވެދާނޭ ކަމުގެ ބިރަށް ޓަކައި، އެ ދަރިފުޅު ދިރިހުއްޓައި ވަޅުލައެވެ. ވުމާއެކު، އެ ދަރިފުޅު މަރައިލި މީހާގެ ކުރިމަތީގައި، ޤިޔާމަތް ދުވަހުން އެ ދަރިފުޅާ ސުވާލުކުރައްވާނީ، އެ ދަރިފުޅު މަރައިލި މީހާ ބިރުގެންނެވުމަށް ޓަކައެވެ. އެހެނީ، އެ ދަރިފުޅު މަރައިލެވުނީ އެ ދަރިފުޅުގެ އެއްވެސް ކުށެއް އޮވެގެނެއް ނޫނެވެ.[47]","[47]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(10) އަދި މީސްތަކުންގެ ޢަމަލުނާމާތައް ނިއުޅައިލެވި، އެ މީހެއްގެ ފަތް އެ މީހަކާ ޙަވާލުކުރެވިއްޖެ ހިނދެވެ.",""],["(11) އަދި އުޑުގައި ވާނަމަ ވާހައި އެއްޗެއް ދަމައިގަނެވި، އުޑުގެ ގަދަފަދަކަން ނެތިގޮސް، އުޑު އޮތްތަނުން ގެންދެވި، ބަދަލުކުރެވި، ހުޅުވައި ލެވިއްޖެ ހިނދެވެ. އެ ހިނދު މަލާއިކަތުން ފައިބައިވަޑައިގަންނަވާނެތެވެ.",""],["(12) އަދި ނަރަކައިގެ އަލިފާންގަނޑު ނުހަނު ގަދައަށް އަންދައިލެވި، ހުޅުގަނޑު ބޮޑުކުރެވިއްޖެ ހިނދެވެ. ދަންނާށެވެ! ނަރަކަ އަންދަވާނީ، اللهُ ގެ ކޯފާއިންނާއި، އާދަމުގެ ދަރީންގެ ފާފަތަކުންނެވެ.",""],["(13) އަދި، اللهُ އަށް ބިރުވެތިވެ ތަޤްވާވެރިވި މީހުންނާ ނުހަނު ގާތަށް ސުވަރުގެ ގެނެވިއްޖެ ހިނދެވެ. ދަންނާށެވެ! މި ސޫރަތުގައި، މިހާތަނަށް ބަޔާންކުރައްވައިފައިވާ ބާރަ ކަންތަކުގެ ތެރެއިން، ފުރަތަމަ ހަ ކަންތައް ހިނގާނީ ދުނިޔެ ނިމި، ޤިޔާމަތް ޤާއިމުވާންވުމުންނެވެ. އެއީ، (إِذَا الشَّمْسُ كُوِّرَتْ) މި އާޔަތުން ފެށިގެން (وَإِذَا الْبِحَارُ سُجِّرَتْ) މި އާޔަތުގެ ނިޔަލަށް ބަޔާންކުރައްވައިފައިވާ ހަ ކަންތަކެވެ. އަނެއް ހަ ކަންތައް ހިނގާނީ ޤިޔާމަތް ޤާއިމުވުމުންނެވެ. އެއީ، (وَإِذَا النُّفُوسُ زُوِّجَتْ) މި އާޔަތުން ފެށިގެން (وَإِذَا الْجَنَّةُ أُزْلِفَتْ) މި އާޔަތުގެ ނިޔަލަށް ބަޔާންކުރައްވައިފައިވާ ހަ ކަންތަކެވެ.[48]","[48]- زُبْدَةُ التَّفْسِيرِ لِلدُّكْتُورِ مُحَمَّدِ بنِ سُلَيْمَانِ الْأشْقَر"],["(14) އެ ހިނދު ޤިޔާމަތް ޤާއިމުވެ، ކޮންމެ މީހަކުމެ ދުނިޔޭގައި ކުޅަ ނަމަ ކުޅަހައި ޢަމަލެއް ހާޒިރުކުރެވި، އެ ހުރިހައި ކަމެއް ވެސް އެ ދުވަހުން އެ މީހަކަށް އެނގޭނެތެވެ.",""],["(15) ފަހެ، ދުވާލުގެ އަލިކަން ފޮރުވި، ރޭގަނޑުގެ އަނދިރިކަން ފެތުރުމުން ފައުޅުވާ ތަރިތައް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(16) އަދި އެ ތަރިއެއްގެ ފަލަކުގައި ހިނގަހިނގައި ހުންނަ ތަރިތަކާއި، އަރާ އޮއްސޭ ތަރިތައް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(17) އަދި އަނދިރިކަމައިގެން ރޭގަނޑު އަންނަ ހިނދާއި، އެ ރޭގަނޑު ނިމިގެންދާ ހިނދު، އެ ރޭގަނޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(18) އަދި ފަތިހުގެ އަލިކަން ފައުޅުވާ ހިނދު، އެ ފަތިސް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(19) ހަމަކަށަވަރުން، އެ ޤުރްއާނަކީ، اللهُ ގެ ހަޟްރަތުން، مُحَمَّدٌ ގެ އަރިހަށް جِبْرِيْلُ  ގެންނެވި ވަޙީ ބަސްފުޅުތަކެއް ކަން ކަށަވަރެވެ. ދަންނާށެވެ! މީސްތަކުންގެ ތެރެއިން އެބައިމީހުންގެ ގާތަށް، اللهُ  ފޮނުއްވާ ރަސޫލުންގެ އަރިހަށް، ވަޙީއައިގެން، އެ إِلٰهُ ފޮނުއްވަނީ، جِبْرِيْلُ އެވެ. އެއީ، ނުހަނު މާތްކަން ބޮޑު މަލާއިކަތެކެވެ.",""],["(20) جِبْرِيْلُ އަކީ، ޢަރްޝުގެ ވެރި إِلٰهُގެ އަމުރުފުޅުތައް ތަންފީޛުކުރެއްވުމުގެ ފުރިހަމަ ބާރު ލިބިވަޑައިގެންފައިވާ، އެ إِلٰهُގެ ޙަޟްރަތުގައި ދަރަޖަ އުފުލިގެންވާ ނުހަނު ޤަދަރުވެރި މަލާއިކަތެކެވެ.",""],["(21) އަދި جِبْرِيلُ الْأَمِينއަކީ، އެހެނިހެން މަލާއިކަތުން، އެ މަލާއިކަތާއަށް ކިޔަމަންތެރިވެވަޑައިގަންނަވާ މަލާއިކަތެކެވެ. އަދި ވަޙީގެ އަމާނާތްތެރިއާ ވެސް މެއެވެ.",""],["(22) އޭ މައްކާގެ އަހްލުވެރީންނޭވެ! އަދި ތިޔަބައިމީހުންގެ އެކުވެރިއާ، مُحَمَّدٌ އަކީ މޮޔަ ބޭފުޅަކު ކަމުގައި ނުވެއެވެ. ދަންނާށެވެ! مُحَمَّدٌ އަކީ ތިޔަބައިމީހުންގެ އެކުވެރިއާއެވެ. اللهُ  މި ފަދައިން ވަޙީކުރެއްވީ، މީސްތަކުންގެ ތެރެއިން އެންމެ ބުއްދިފުޅު ފުރިހަމައީ، مُحَمَّدٌ  ކަން އެންމެ ބޮޑަށް ދެނެތިބި ބަޔަކީ މައްކާގެ މީހުން ކަމުގައި ވާތީއެވެ.[49]","[49]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَان الْأشْقَر"],["(23) އަދި ހަމަކަށަވަރުން، ހާމަވެގެންވާ އުދަރެހުގައި، އަޞްލު ޞޫރަފުޅުގައި، جِبْرِيْلُ  ވަނިކޮށް، مُحَمَّدٌ  ދެކެވަޑައިގަތެވެ. އެ ވަގުތު، مُحَمَّدٌ  ހުންނެވީ މައްކާގެ އިރުމަތީ ފަރާތުގައިވާ އަޖްޔާދު ކިޔުނު ހިސާބުގައެވެ. ދަންނާށެވެ! މުފައްސިރުންގެ ތެރެއިން اَلْإِمَامُ مُجَاهِدُ  ވިދާޅުވެފައިވާ ގޮތުގައި، جِبْرِيْلُ އަށް ހަ ސަތޭކަ ފިޔަފުޅު ވެއެވެ. އަދި އުޑާއި ބިމާ ދެމެދުގައި ހުރި ގޮނޑިކޮޅެއްގައި جِبْرِيْلُ އިންނަވަނިކޮށް، ކައު އިތުރު ރަސޫލާ ދެކެވަޑައިގެންނެވިއެވެ. އެ ވަގުތު މުޅި އުދަރެސް ހުރީ، جِبْرِيْلُ ގެ ފިޔަފުޅުތަކުން ނިވައިވެފައެވެ.[50]","[50]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَان الْأشْقَر"],["(24) އަދި، اللهُ ގެ ޙަޟްރަތުން ބާވައިލައްވާ ވަޙީ ހާމަނުކުރައްވައި ސިއްރުކުރައްވާ ބޭފުޅަކު ކަމުގައި مُحَمَّدٌ  ނުވެއެވެ. އަދި، اللهُ ގެ ވަޙީ ބަސްފުޅު އިއްވެވުމުގައި، مُحَمَّدٌ  ފަރުވާކުޑައެއް ނުކުރައްވަތެވެ. އަދި ކިއެއްތަ! اللهُ ގެ ވަޙީ ބަސްފުޅުތަކާއި އެ إِلٰهُގެ އަމުރުފުޅުތައް، އެ إِلٰهُ ބާވައިލެއްވި ގޮތަށް އެއްވެސް އުނިއިތުރުކުރެއްވުމެއް ނެތި، އެ ރަސޫލާ މީސްތަކުންނަށް ބަޔާންކޮށް ދެއްވަތެވެ.",""],["(25) އަދި، ރަޙްމަތުން ބޭރުކުރެއްވި ލަޢުނަތް ލެއްވިގެންވާ ޝައިޠާނެއްގެ ބަސްކަމުގައި އެ ޤުރްއާން ނުވެއެވެ. އަދި އެހުމުން ވައްކަންކުރާން އުޅުމުގެ ސަބަބުން، އެ ޝައިޠާނުންނާ ދިމާއަށް ގިނިހިލަ އުކޭ، ނުބައިކަމާއި ނުލަފާކަން ބޮޑު ޝައިޠާނެއްގެ ބަސްކަމުގައި ވެސް، އެ ޤުރްއާން ނުވެއެވެ. އަދި ކިއެއްތަ! އެ ޤުރްއާނަކީ، مُحَمَّدٌ އަށް، اللهُ  ބާވައިލެއްވި، އެ إِلٰهُގެ ކަލާމްފުޅެވެ.",""],["(26) މި ހުރިހައި ޙުއްޖަތްތަކަކާއި ދަލީލުތަކަކަށް ފަހު ވެސް، ޤުރްއާން ދޮގުކޮށް ތިޔަބައިމީހުން ތިޔަ ދަނީ، ފަހެ ކޮން ތަނަކަށް ކޮން ދިމާއަކަށްހެއްޔެވެ؟ އަދި ޤުރްއާނުގައި ބަޔާންކޮށް ދެއްވައިފައިވާ ސީދާމަގަށްވުރެން ރަނގަޅު އެހެން މަގެއް، ތިޔަބައިމީހުން އިޚްތިޔާރުކުރުމަށް ޓަކައި އެބަ އޮތްހެއްޔެވެ؟ ދަންނާށެވެ! ހަމަ ޔަޤީނުން ވެސް، ޤުރްއާނުގައިވާ ސީދާމަގަށްވުރެން ރަނގަޅު އެހެންމަގެއް ނުވާކަން ކަށަވަރެވެ.",""],["(27) ހަމަކަށަވަރުން، އެންމެހައި އިންސީންނާއި ޖިންނީން ތަބާވުމަށް ޓަކައި، اللهُ ގެ ޙަޟްރަތުން އައިސްފައިވާ ނަސޭހަތާއި އިރްޝާދު ކަމުގައި މެނުވީ، އެ ޤުރްއާން ނުވެއެވެ.",""],["(28) އެ ޤުރްއާން ބާވައިލައްވައިފައި ވަނީ، މީސްތަކުންގެ ތެރެއިން ބޭނުން މީހަކު އީމާންވެ، އެ ޤުރްއާނުން ސީދާ ތެދު މަގު ލިބިގަތުމަށް ޓަކައެވެ.",""],["(29) އަދި ޢާލަމްތަކުގެ ވެރި، اللهُ  އިރާދަކުރެއްވުމުން މެނުވީ، އިސްލާމް ދީންމަތީ ސާބިތުވެ ތިބުން ނުވަތަ އެހެންކަމެއް ކުރުމަށް ވިއަސް، ތިޔަބައިމީހުންނަށް ގަސްތު ނުމެ ކުރެވޭނެތެވެ. އަދި ނުވެސް އެދެވޭނޭމެއެވެ. އަދި، اللهُ  އިރާދަކުރެއްވުމުން މެނުވީ، އެ إِلٰهُގެ ޙަޟްރަތަށް ވާޞިލުވުމަށް ޓަކައި، ސީދާ ތެދު މަގު ލިބިގަނެ، ހެޔޮ ޢަމަލު ވެސް ތިޔަބައިމީހުންނަކަށް ނުކުރެވޭނެތެވެ. އެހެނީ، ހުރިހައި ކަމެއްމެ މިލްކުވެގެން ވަނީ، ހަމައެކަނި އެ إِلٰهއަށެވެ. ވީމާ، އެ إِلٰهُގެ އިރާދަފުޅާ ލައިގެން މެނުވީ، އެއްވެސް ކަމެއް ކުރުމުގެ ބާރު ތިޔަބައިމީހުންނަކަށް ނުލިބޭނެތެވެ. އަދި ހެޔޮ ގޮތާއި ނުބައި ގޮތް މިންވަރު ކުރައްވަނީ، ހަމަ އެ إِلٰهއެވެ. އަދި، اللهُ ގެ އިރާދަފުޅާ ލައިގެން މެނުވީ، އަޅާ ގަސްތުކުރާ އެއްވެސް ކަމެއް އޭނާއަކަށް ނުކުރެވޭނެތެވެ. އެއީ، ހެޔޮކަމެއްކުރުން ނުވަތަ ނުބައިކަމަކުންދުރުވެ އެއްކިބާވުން ކަމުގައި ވިއަސް މެއެވެ. ވީމާ، ހެޔޮ ތައުފީޤުދެއްވުން އެދި، اللهُ ގެ ޙަޟްރަތުން މީސްތަކުން އެދޭހުށިކަމެވެ!",""],["سُورَةُ الْاِنْفِطَارِއަކީ މައްކީ ސޫރަތެކެވެ. މި ސޫރަތުގައި ވަނީ (19) ނަވާރަ އާޔަތެވެ. އެއާޔަތްތަކުގައި ވަނީ (1) އެއް رُكُوعُއެވެ.[51] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (82) އައްޑިހަ ދެވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ النَّازِعَاتِއަށް ފަހުގައެވެ. މި ސޫރަތް ފައްޓަވައިފައި ވަނީ، ޝަރްޠުގެ ލަފްޒެއްކަމުގައިވާ “إِذَا] މި ލަފްޒުންނެވެ.[52] ހަމަކަށަވަރުން، الله  މި ސޫރަތް ވެސް ފައްޓަވައިފައި ވަނީ، سُورَةُ التَّكْوِيرގައި ވެސް، އެ إِلٰهُ ބަޔާންކުރައްވައިފައިވާ ވާހަކަތަކާ ދާދި އެއްފަދަ ވާހަކަތަކަކުންނެވެ. މި ދުނިޔެ ފަނާވެ ނެތިދާ ހިނދު، ފައުޅުވާނޭ ބޮޑެތި ބިރުވެރި ކަންތައްތަކެއްގެ ވާހަކައިން ވެސް މެއެވެ. އިންސާނާ މަރުވުމަށް ފަހު ދެވަނަ ފަހަރަށް ދިރުއްވައި މަހްޝަރަށް ފޮނުއްވޭނޭ ކަން، ހަނދާންކޮށްދެއްވުމުގެ ވަޙީ ބަސްފުޅުތަކުންނެވެ. އަދި ދުނިޔޭގައި އޭނާ ކުޅަ ހުރިހައި ކަމެއް، ޤިޔާމަތް ދުވަހުން އޭނާއަށް އަންގަވައި އެ ކަންކަމަށް އެ ދުވަހުން އޭނާ ނުވަތަ އޭނާގެ ގުނަވަންތައް ހެކިވާނޭ ވާހަކައިންނެވެ. މި ވާހަކަތަކަށް ފަހު، މި ސޫރަތުގައި ބަޔާންކުރައްވައިފައި ވަނީ، ނެތުމުގެ ތެރެއިން އިންސާނާ އުފެއްދެވި إِلٰهُ، އޭނާއަށް ގިނަގުނަ ނިޢުމަތްތައް ދެއްވައިފައިވާ ވާހަކައެވެ. އެ ފަދަ ގިނަގުނަ ނިޢުމަތްތައް ދެއްވައިފައި ވަނިކޮށް ވެސް، އެ إِلٰهއަށް އީމާންނުވެ، އެ إِلٰهُ ނަހީކުރެއްވި ކަންތައްތަކަށް އަރައިގަނެ، އެ إِلٰهއަށް އުރެދި އުޅުނުކަން އަންގަވައި، އެ ކަންކަމާ މެދު ސުވާލުކުރައްވާނޭ ވާހަކަ ވެސް އަންގަވައިފައި ވެއެވެ. ދެން އެއަށްފަހު، މި ސޫރަތުގައި ވަނީ، ކޮންމެ އިންސާނަކުމެ ކުރާ ޢަމަލުތައް ލިޔުއްވާ ދެ މަލާއިކަތުން، އޭނާއާ އެކު ލައްވައިފައިވާ ވާހަކައެވެ. އަދި ޤިޔާމަތް ދުވަހުން އޭނާގެ ޢަމަލުތަކަށް، އެ މަލާއިކަތުން ވެސް ހެކިވެވަޑައިގަންނަވާނޭ ވާހަކައެވެ. މި ސޫރަތް ނިންމަވައިލައްވައިފައި ވަނީ، ކޮންމެ އިންސާނަކަށްމެ، އޭނާގެ އެންމެފަހުގެ ޖަގަހަ ލިބުން ހަމަޖެހިފައިވާ ގޮތުގެ ވާހަކައިންނެވެ. އެއީ، ހެޔޮ ޢަމަލުކޮށްފައިވާ މީހަކު ނަމަ، ނިޢުމަތްތަކުން ފުރިގެންވާ ސުވަރުގެއަށް ވައްދަވާނޭ ވާހަކައެވެ. އަދި ނުބައި ޢަމަލުކޮށްފައިވާ މީހަކު ނަމަ، ގަދަފަދަ ޢަޛާބުން ފުރިގެންވާ ނަރަކައަށް ވައްދަވާނޭ ވާހަކައެވެ.[53]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑު ފަޅަފަޅައިގެން ގޮސް މުޅީން ހުޅުވައިލެވިފައިވާ މަގުތަކަކާއި ދޮރުތަކެއް ފަދައިން އެ އުޑު ވެ، ޤިޔާމަތް ޤާއިމުވާ ހިނދެވެ. އެ ހިނދު އުޑުގެ މަލާއިކަތުން ވެސް ބިމަށް ފައިބައިވަޑައިގަންނަވާނެތެވެ.","[51]- تَفْسِيرُ الشَّيخِ حُسَين دِيدِي مَلِمْجِي\r[52]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\r[53]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި ތަރިތަކުގެ ފަލަކުތަކުން އެ ތަރިތައް ނެއްޓި، އެކީއެކަށް ހަލާކުވެ ބުރަބުރައިގެންދާ ހިނދެވެ.",""],["(3) އަދި ކަނޑުތަކުގެ ފެންގަނޑު އުތުރިއަރައި ހުރިހައި ކަނޑުތައް އެކުވެ އެއްކަނޑަކަށްވާ ހިނދެވެ.",""],["(4) އަދި ބިން ފަޅަފަޅައިގެން ދިއުމާ އެކު ވެލިތައް ބުރަބުރައިގެން ގޮސް، ކަށްވަޅުތަކުގައިވާ ޤަބުރުތައް އަލުން ދިރުއްވައި ނެރެލެއްވޭ ހިނދެވެ. އެއީ، ޙިސާބުބެއްލެވުމަށް ޓަކައެވެ.",""],["(5) އެ ހިނދު ޤިޔާމަތް ޤާއިމުވެ، ކޮންމެ މީހެއްގެ ޢަމަލުގެފަތް ނިއުޅައިލެވި، އެ މީހަކު ކުރިހައި ކަމަކާއި ކުރާންޖެހޭހައި ކަންތައްތަކުގެ ތެރެއިން ނުކޮށް ދޫކޮށްލިހައި ކަމެއް ހާމަވެ އެނގޭނެތެވެ. އެއީ، ހެޔޮ ކަމެއް ނުވަތަ ނުބައި ކަމެއް ކަމުގައި ވިއަސް މެއެވެ.",""],["(6) އޭ އިންސާނާއެވެ! ތިބާގެ ވެރި ދީލަތިވަންތަ إِلٰهއަށް އުރެދި، އެ إِلٰهُގެ އަމުރުފުޅުތަކާ ޚިލާފުވުމުން ވެސް، ހަމަ އެހިނދުންއެހިނދަށް، އެ إِلٰهُ ތިބާއަށް ޢުޤޫބާތް ނުދެއްވައި ފަސްކުރެއްވުމުން، އެ ކަންކަމަށް ޢުޤޫބާތް ނުދެއްވާނޭ ކަމަށް ހީކޮށް، ތިބާ ހެއްލުންތެރި ކުރުވީ ކޮންކަމެއްހެއްޔެވެ؟ ޝައްކެއްނެތެވެ. އެއީ، ފަނާވެދަނިވި ދުނިޔޭގެ ދަޅަތަކަށް ތިބާ ހެއްލި އާޚިރަތުގެމަތީން ހަނދާންނައްތައިލިކަމެވެ. މި އާޔަތް ބާވައިލެއްވުނު ސަބަބު. މި އާޔަތް ބާވައިލެއްވުނީ، أَبُو الْأَشُدَّيْنِ أُسَيْدُ بُنْ كِلْدَةއާ މެދުގައި ކަމަށް ރިވާވެގެން ވެއެވެ. އޭނާއަކީ، ނުލަފާކަމާއި ނުބައިކަމުގައި ހައްދުފަހަނަޅައިފައި ހުރި ލޯ އަވަރު މީހެކެވެ. ފަހެ، އޭނާ ބުނިކަމުގައި ވެއެވެ. ހަމަކަށަވަރުން، ސުވަރުގޭގެ ދޮރުކޮޅުގެ ބޮޅެއްގައި އަހުރެން ހިފަހައްޓައިފި ނަމަ، އެ ދޮރުކޮޅުން ނުހަނު ގިނަ ބަޔަކު ސުވަރުގެއަށް ވަންނާނޭކަމީ ކަށަވަރު ކަމެކެވެ. ނަމަވެސް، اللهُ  އޭނާގެ މައްޗަށް ހަމަ އެހިނދުންއެހިނދަށް ކޯފާއެއް ބާވައިނުލައްވައެވެ. އެހެންކަމުން އޭނާގެ ނުބައިކަމާއި ބޮޑާކަން ދިޔައީ އިތުރުވެގެންނެވެ. އަދި އެ ބޮޑާކަމުގައި އޭނާ ހުއްޓައި، މައްކާ ފަތަޙަވި ދުވަހު އޭނާ ޤަތުލުވިއެވެ.[54]","[54]- تَفْسِيرُ الْإِمَامِ مُقَاتِلِ بْنِ سُلَيمَان"],["(7) އެ إلٰهއީ، ދުނިޔޭގައި ތިބާގެ އެއްވެސް އަސަރެއްނެތި ޒަމާންތަކެއް ވޭތުވެފައިވަނިކޮށް، މަނިފޮދުވަރަކުން ތިބާ އުފައްދަވައި، ގުނަވަންތައް ފުރިހަމަކުރައްވައި، އިސްކޮޅާއި ރޫފަ ގުޅޭގޮތަށް، ތިބާ ލެއްވި إِلٰهއެވެ. އަދި މީސްތަކުންގެ ތެރެއިން ގިނަ މީހުންނަކީ ލޮލަށް ފެންނަ، ކަންފަތަށް އިވޭ، ބުއްދި ހުރި މީހުން ކަމުގައި ލައްވައި، މަސައްކަތްކޮށް ހިނގާބިނގާވެ އުޅެވޭ ގޮތަށް، ދެ އަތާއި ދެ ފައި ލެއްވި إِلٰهއެވެ. ދަންނާށެވެ! ދުނިޔެއަށް އަންނާނޭހައި ބަޔަކު، آدَمُ ގެ ބުރަކަށިފުޅުން، اللهُ  ނެރުއްވައި އެ އެންމެންގެ ކިބައިން ޢަހްދުކަށަވަރު ހިއްޕެވުމަށް ފަހު، އެ އެންމެން آدَمُ ގެ ބުރަކަށިފުޅަށް އަނބުރައި އިޢާދަކުރެއްވިއެވެ. ދެން އެތައް ޒަމާންތަކަކަށް ފަހު، ކޮންމެ މީހަކު ވެސް ދުނިޔެއަށް ނެރުއްވަނީ، އެ إِلٰهُ އިރާދަކުރެއްވި ގޮތެއްގެ މަތީން އެކި ދުވަސްވަރު ދުނިޔޭގެ އެކިއެކި ތަންތާނގައެވެ.[55]","[55]- مَعَارِجُ الْقَبُولِ فِي شَرْحِ سُلَّمِ الْوُصُولِ لِلْحَافِظِ حَكَمِي"],["(8) އެ إِلٰهُ އިރާދަކުރެއްވި ސިފައަކަށް ތިބާ ޞޫރަކުރައްވައި، ނުހަނު ފުރިހަމަޔަށް ތިބާގެ ގުނަވަންތައް ތަރްކީބުކުރައްވައި އުފެއްދެވިއެވެ. އަދި ކިއެއްތަ! ތިބާގެ ގުނަވަންތައް އެހައި ފުރިހަމަ ގޮތަކަށް އުފައްދައި، އިސްކޮޅާއި ރޫފައާ ގުޅޭ ގޮތަށް ތިބާގެ ހަށިގަނޑު އުފެއްދީ، އެއްވެސް ޙާލެއްގައި ތިބާ އަމިއްލައަކަށް ނޫނެވެ.",""],["(9) اللهُ ގެ އޯގާވަންތަކަމުން، ތިޔަބައިމީހުންނަށް ކުއްލި ޢުޤޫބާތްނުދެއްވައި ލަސްކުރެއްވިކަމީ، އެއްވެސް ޙާލެއްގައި ތިޔަބައިމީހުން ދުނިޔޭގެ ދަޅަތަކަށް ހެއްލުންތެރިވެ، އެ إِلٰهއަށް އުރެދި ކާފިރުވާންޖެހޭ ސަބަބެއްނޫނެވެ. އަދި ކިއެއްތަ! ތިޔަބައިމީހުން، އެ إِلٰهއަށް ތިޔަ ކާފިރުވަނީ ނުވަތަ ޤިޔާމަތް ދުވަހަށް ޓަކައި ތިޔަބައިމީހުން ހެޔޮ ޢަމަލުނުކުރަނީ ވެސް، އެ إِلٰهއަށް ކާފިރުވާ މީހުންނަށާއި ހެޔޮ ޢަމަލުނުކުރާ މީހުންނަށް، ޤިޔާމަތް ދުވަހުން ގަދަފަދަ އުޤޫބާތާއި ސަޒާ، އެ إِلٰهُ ދެއްވާނޭ ކަން ޤަބޫލުނުކޮށް އެ ކަމަށް ތިޔަބައިމީހުން އިންކާރު ކުރާތީއެވެ.",""],["(10) އަދި ހަމަކަށަވަރުން، ތިޔަބައިމީހުންގެ ޢަމަލުތައް ލިޔުއްވައި ރައްކައުތެރި ކުރައްވައި ބަލަހައްޓަވާ ނުހަނު އަމާނާތްތެރި މަލާއިކަތުން، ތިޔައިން ކޮންމެ މީހަކާ އެކު އަބަދުވެސް ތިއްބަވައެވެ.",""],["(11) އެ މަލާއިކަތުންނަކީ، اللهُ ގެ ޙަޟްރަތުގައި ނުހަނު މާތްކަންބޮޑު މަލާއިކަތުންނެވެ. އަދި ތިޔަބައިމީހުން ކުރާ ހުރިހައި ކަމަކާއި، ދައްކާ ހުރިހައި ވާހަކައެއް، އެ މަލާއިކަތުން ލިޔުއްވައި ބަލަހައްޓަވަނީ، ދުނިޔޭގައި ތިޔަބައިމީހުން ކުޅަ ޢަމަލުތަކުގެ ޙިސާބު، ޤިޔާމަތް ދުވަހުން ބެއްލެވުމަށް ޓަކައެވެ.",""],["(12) އަދި ތިޔަބައިމީހުން ކުރާ ހުރިހައި ކަމަކާއި، ދައްކާ ހުރިހައި ވާހަކައެއް ވެސް، އެ މަލާއިކަތުންނަށް ރަނގަޅަށް އެނގިވަޑައިގަންނަވަތެވެ. ވީމާ، ހަޑިހުތުރު ކަންތައްކުރުމާއި އެ ފަދަ ވާހަކަ ދެއްކުމުން ތިޔަބައިމީހުން އެއްކިބާވާހުށިކަމެވެ.",""],["(13) ހަމަކަށަވަރުން، ހެޔޮކަންތައް ކުޅައުމުގައި ކުރިއަރައިދިޔަ ހެޔޮލަފާ މީހުން، ޤިޔާމަތް ދުވަހުން ވާހުށީ، اللهُ ގެ ޙަޟްރަތުގައި ސުވަރުގޭގެ ދާއިމީ ނިޢުމަތުގައި ކަން ކަށަވަރެވެ.",""],["(14) އަދި ހަމަކަށަވަރުން، اللهُ ގެ ދީން ދޮގުކޮށް، އެ إِلٰهُގެ އަމުރުފުޅުތަކާ ޚިލާފުވެ އުޅޭ ނުބައިނުލަފާ ކާފިރުން ޤިޔާމަތް ދުވަހުން ވާހުށީ، ނަރަކައިގެ ގަދަފަދަ ވޭންދެނިވި ޢަޛާބުގައި ކަން ކަށަވަރެވެ. اَلْإِمَامُ الْقُرْطُبِي  ނަޤްލުކުރެއްވިއެވެ! أَبُو حَازِم الْمُزَنِي ގެ އަރިހުގައި خَلِيفَة سُلَيْمَانُ بْنِ عَبْدِ الْمَلِكِ ވިދާޅުވިއެވެ. އޭ أَبُو حَازِمއެވެ. ޤިޔާމަތް ދުވަހުން އަޅުގަނޑުމެން ދާންޖެހޭނީ ކޮންތަނަކަށްތޯއެވެ؟ އަދި، اللهُ ގެ ޙަޟްރަތުގައި އަޅުގަނޑުމެންނަށް ހުންނާނީ ކޮން ކަމެއްތޯއެވެ؟ ފަހެ، خَلِيفَة سُلَيْمَانُ بْنِ عَبْدِ الْمَلِكِ އެ ފަދައިން ސުވާލުކުރެއްވުމުން، أَبُو حَازِم  ދެންނެވިއެވެ. اللهُ ގެ ފޮތުގައިވާ ގޮތާއި ތިބާއަށް ޢަމަލުކުރެއްވޭ ގޮތާ އެ ދެ ގޮތް އަޅުއްވައި، ތިބާގެ ޢަމަލުގެ ޙިސާބުކުރައްވާށެވެ! އޭރުން، اللهُ ގެ ޙަޟްރަތުން ތިބާއަށް ލިބިވަޑައިގަންނަވާނޭ ކަންތައްތައް ތިބާއަށް އެނގިވަޑައިގަންނަވާނެއެވެ. خَلِيفَة ވިދާޅުވިއެވެ. اللهُ ގެ ފޮތުގައި އެ ވާހަކަ ބަޔާންކުރައްވައިފައި ވަނީ ކޮންތާކުތޯއެވެ؟ أَبُو حَازِم  ދެންނެވިއެވެ. ( إِنَّ الْأَبْرارَ لَفِي نَعِيمٍ * وَإِنَّ الْفُجَّارَ لَفِي جَحِيمٍ )[56] މި ދެ އާޔަތުގައެވެ. މާނައީ: “ހަމަކަށަވަރުން، ހެޔޮލަފާ މީހުންވަނީ، ނިޢުމަތްތަކުން ފުރިގެންވާ ސުވަރުގޭގައި ކަން ކަށަވަރެވެ. އަދި ހަމަކަށަވަރުން، ނުބައިނުލަފާ ފާޖިރުން ވަނީ، ނަރަކައިގައި ކަން ކަށަވަރެވެ.] .خَلِيفَة ވިދާޅުވިއެވެ. ތިޔަހެންވިއްޔާ اللهُ ގެ ރަޙްމަތްފުޅު ވަނީ ކޮން ތަނެއްގައިތޯއެވެ؟ أَبُو حَازِم  ދެންނެވިއެވެ. ( إِنَّ رَحْمَةَ اللَّهِ قَرِيبُ مِنَ الْمُحْسِنِينَ )[57] “ މާނައީ: ހަމަކަށަވަރުން، الله ގެ ރަޙްމަތްފުޅު ވަނީ، އިޙްސާންތެރީންނާ ގާތުގައެވެ].[58]","[56]- سُورَةُ الْاِنْفِطَارِ : 13- 14\r[57]- سُورَةُ الْأعْرَافِ : 56\r[58]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(15) ޙިސާބުބައްލަވާ ދުވަހުން، އެ ނުލަފާ ކާފިރުން ނަރަކައަށް ވެއްދެވި، އެ ތާނގެ ތަފާތު ވަންނިވަންނީގެ ޢަޛާބުގެ ރަހަ ލިބިލިބި، އެ ނަރަކައިގައި އަނދައަނދައި ދާއިމަށް ދެމި ތިބޭނެތެވެ. ދަންނާށެވެ! އެބައިމީހުން ދުނިޔޭގައި އުޅުނު އިރު ދޮގުކޮށްއުޅުނު ޤިޔާމަތް ދުވަހަކީ ހަމަ އެއީއެވެ.[59]","[59]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(16) އަދި ކިތަންމެ ކުޑަ ހިނދުކޮޅަކަށް ވިއަސް، އެ ނަރަކައިން ނުކުމެވޭނޭ ބަޔަކުކަމުގައި އެ ނުލަފާ ކާފިރުން ނުވެއެވެ.",""],["(17) އަދި ޙިސާބުބެއްލެވި، ޖަޒާއާއި ސަޒާ ދެއްވެނިވި ދުވަހުގެ ޙަޤީޤަތަކީ ކޮބައިކަން، އިބަ ރަސޫލާއަށް އެނގިވަޑައިގަންނަވާތޯއެވެ؟ އެއީ، ސިފަކުރެވޭ ވަރަށްވުރެން މާ ބިރުވެރިކަން ބޮޑު އަދި އެހައިމެ ނުރައްކައުތެރި ދުވަހެކެވެ.",""],["(18) ދެންވެސް، ޖަޒާއާއި ސަޒާ ލިބެނިވި ދުވަހުގެ ޙަޤީޤަތަކީ ކޮބައިކަން، އިބަ ރަސޫލާއަށް އެނގިވަޑައިގަންނަވާތޯއެވެ؟ އެ ދުވަހަކީ، މީސްތަކުންނަށް ކުރިމަތިލާންޖެހޭނޭ އެންމެ ނުރައްކައުތެރި ދުވަހެވެ. އެ ދުވަހުން، ރައްކައުތެރިކަން ލިބި ސަލާމަތްވާނީ، ދުނިޔޭގައި އުޅުނު އިރު، اللهُ އަށް އީމާންވެ ހެޔޮ ޢަމަލުކުރިމީހުން އެކަންޏެވެ. މި އާޔަތުގައި އެ ދުވަހުގެ ނަން ދެ ފަހަރަށް ތަކުރާރުކުރައްވައިފައި ވަނީ، އެ ދުވަހުން ހިނގާނޭ ކަންތައްތަކުގެ ބޮޑުކަމުގެ މިންވަރާއި، މީސްތަކުންނަށް ކުރިމަތިލާންޖެހޭނޭ ނުރައްކައުތެރިކަމާއި، ބިރުވެރިކަމުގެ ބޮޑުކަން މީސްތަކުންނަށް އެންގެވުމަށް ޓަކައެވެ.[60]","[60]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(19) އެ ދުވަހަކީ، އެއްވެސް ނަފްސަކަށް ޓަކައި ކުޑަވެސް ކަމެއް ކޮށްދިނުމުގެ އެއްވެސް އިޚްތިޔާރެއް، އެހެން ނަފްސަކަށް ލިބިގެންނުވާ ދުވަހެކެވެ. އަދި އެ ދުވަހުން، ހުރިހައި ކަމެއްގެ އަމުރުވެރިކަން މިލްކުވެވޮޑިގެންވަނީ ހަމައެކަނި ޢާލަމްތަކުގެ ވެރި، اللهُ އަށެވެ. އަދި އެ ދުވަހުން، ހުރިހައި ފައިސަލާއަކާއި ނިޔާއެއް ކުރައްވާނީ ވެސް، ޢާލަމްތަކުގެ ވެރި، اللهُ އެވެ. އެ ދުވަހުގެ އެއްވެސް ކަމެއް، އެ إِلٰهُ ފިޔަވައި އެހެން އެއްވެސް ފަރާތަކަށް މިލްކުވެގެނެއް ނުވާނެތެވެ.",""],["سُورَةُ الْمُطَفِّفِينَއަކީ މައްކީ ސޫރަތެކެވެ. މި ސޫރަތުގައި ވަނީ (36) ތިރީސް ހަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[61] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (83) އައްޑިހަ ތިންވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْعَنْكَبُوتِއަށް ފަހުގައެވެ. މި ސޫރަތް ފެށިފައި ވަނީ، މިނެކިރުމުގައި މަކަރުހަދާ މީހުންނަށް އައިސްފައިވާ ބަދު ދުޢާގެ ބަސްފުޅުންނެވެ. މި ސޫރަތުގައި، އެންމެފަހަރަކު ވެސް ޖަލާލަތުގެ އިސްމުފުޅު “اللهُ] އައިސްފައެއް ނުވެއެވެ.[62] މި ސޫރަތް ފައްޓަވައިފައި ވަނީ، ޙިސާބުބައްލަވާ ދުވަސް ކަމުގައިވާ ޤިޔާމަތް ދުވަސް ދޮގުކޮށް، މިނެކިރުމުގައި އުނިކޮށް، މަކަރާއި ހީލަތްހަދައި، ތިމާގެ އަމިއްލަ ނަފްސަށާއި، އަނެކުންނަށް އަނިޔާވެރިވާ މީހުންގެ ވާހަކައިންނެވެ. އަދި، ކީރިތި ޤުރްއާނަކީ އިސްވެދިޔަ މީހުންގެ ފަރާތުން ނަޤްލުވެވިގެން އައިސްފައިވާ ޙަޤީޤަތެއްނެތް ފުލޯކު ވާހަކަތަކެއް ކަމުގައި ބުނާ މީހުންގެ ވާހަކައިންނެވެ. އެއަށްފަހު، މި ސޫރަތުގައި ވަނީ، އެ ފަދަ ނުބައި ނުލަފާ ފާޖިރު ޢަމަލުތައް ކޮށްއުޅޭ ކޮންމެ އިންސާނަކަށް ވެސް، ޤިޔާމަތް ޤާއިމުވާ ދުވަހުން ގަދަފަދަ ޢަޛާބުދެއްވޭނޭ ވާހަކައެވެ. މި ސޫރަތް ނިންމަވައިލައްވައިފައި ވަނީ، ތަޤްވާވެރި ހެޔޮލަފާ ޞާލިޙު އަޅުތަކުންނަށް، ޤިޔާމަތް ދުވަހުން ދެއްވޭނޭ ދަރުމައާއި ޘަވާބުގެ ވާހަކައިންނެވެ. އަދި ޙައްޤު ޤަބޫލުނުކޮށް ކިބުރުވެރިވެގަތް ކާފިރުން، އެ ދުވަހުން ދެރަކުރެއްވި ނިކަމެތިކުރެއްވޭނޭ ވާހަކައިންނެވެ.[63] މި ސޫރަތް ބާވައިލެއްވި ސަބަބު: މި ސޫރަތް ބާވައިލެއްވި ސަބަބެއްކަމުގައި ابْنُ عَبَّاس ގެ އަރިހުން ރިވާވެގެން ވެއެވެ. رَسُولُ اللهِ  މަދީނާއަށް ހިޖްރަކުރެއްވި އިރު، މިނެކިރުމުގައި އުނިކޮށް، މަކަރާއި ޙީލަތްހެދުމުގެ ވަބާ މަދީނާގެ އަހްލުވެރިންގެ ކިބައިގައި އޮތީ، އޭގެ އެންމެ ނުބައި ސިފައިގައި ވަކިހިއްޕައިފައެވެ. އެހެންކަމުން، މިނެކިރުމުގައި މަކަރާއި ޙީލަތްހަދާ މީހުންނާ ބެހޭގޮތުން، اللهُ  މިސޫރަތް ބާވައިލެއްވިއެވެ.[64]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) މިނެކިރުމުގައި، ތިމާމެންގެ ޙައްޤު ހަމަޔަށް ލިބިގަނެ، އަނެކުންގެ ޙައްޤު ދިނުމުގައި އުނިކުރާ މީހުންނަށް ގެއްލުމާއި ހަލާކާއި ގަދަފަދަ ޢަޛާބު ހުއްޓެވެ. ދަންނާށެވެ! رَسُولُ اللهِ  މަދީނާއަށް ހިޖްރަކުރެއްވި އިރު މަދީނާގެ އަހްލުވެރީން ހިމެނެނީ، މިނެކިރުމުގައި އެންމެ ނުބައިކޮށް ކަންތައްކުރާ މީހުންގެ ތެރެއިންނެވެ. އެބައިމީހުންގެ މިނެކިރުމުގެ ކަންތައްތައް އެ ގޮތަށް ހުއްޓައި، اللهُ  (وَيْلٌ لِلْمُطَفِّفِينَ) މި ސޫރަތް ބާވައިލެއްވުމުން، މަދީނާގެ އަހްލުވެރީން މިނެކިރުން ހަމަހަމަކޮށް ރަނގަޅަށް މިނެކިރާން ފެށިއެވެ.[65]","[61]- تَفْسِيرُ الشَّيخِ حُسَين دِيدِي مَلِمْجِي\r[62]- مَوْقِعُ الْمُصْحَفِ الْإِلِكْتُرُونِي-التَّعْرِيفُ بِالسُّوَر\r[63]- صَفْوَةُ التَّفَاسِيرِ لِلشَّيْخِ مُحَمَّدِ بْنِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي\r[64]- السُّنَنُ الْكُبْرَى لِلْإمَام النَّسَائِي وَصَحَّحَهُ الْحَافِظُ بْنُ حَجَرٍ فِي فَتْحِ الْبَارِي\r[65]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَان الْأشْقَر"],["(2) އެބައިމީހުންނީ، މީސްތަކުންގެ އަތުން ގަންނަ ތަކެތި މިނެކިރުވާ އިރު، ތިމާމެންގެ ޙައްޤު ފުރިހަމަޔަށް ލިބިގަންނަ މީހުންނެވެ.",""],["(3) އަދި އެހެން މީހުންނަށް ތިމާމެން މިނެކިރައިދޭ ނަމަ، އެބައިމީހުންގެ ޙައްޤު ފުރިހަމައަށްނުދީ، އެ ތަކެތި އުނިކޮށް، ލުއިކޮށް، މަދުކުރާ މީހުންނެވެ.",""],["(4) މިނެކިރުމުގައި މަކަރާއި ހީލަތް ހަދާ މީހުންނީ ވެސް، މަޙްޝަރަށް ފޮނުއްވި އެބައިމީހުން ކޮށްއުޅުނު ކަންކަމާ މެދު ސުވާލުކުރެއްވި ޙިސާބުބެއްލެވޭނޭ ބަޔަކުކަން ކަށަވަރެވެ. އެހެނެއްކަމަކު، އެ ކަން އެ ގޮތަށް ހިނގާނޭ ކަމުގައި އެބައިމީހުންނަށް ފަހަރެއްގައި ވެސް ހީނުވަނީބާވައެވެ! އަދި މަކަރާއި ހީލަތްހެދުމުގެ ސަބަބުން، އެބައިމީހުންނަށް ޢަޛާބުލިބޭނޭ ކަމާ މެދު އެބައިމީހުން ބިރު ވެސް ނުގަންނަނީބާވައެވެ!",""],["(5) މިނެކިރުމުގައި މަކަރާއި ޙީލަތް ހަދާމީހުން ވެސް މަޙްޝަރުކުރެއްވޭނީ ނުހަނު ބިރުވެރިކަން ބޮޑު ދުވަހެއްގައެވެ. އެއީ، ޤިޔާމަތް ދުވަހެވެ.",""],["(6) އެ ދުވަހަކީ، އެންމެހައި މީސްތަކުން ކަށްވަޅުން ނިކުމެ، ޙިސާބުބެއްލެވި ޖަޒާލިބިގަތުމަށް ޓަކައި، ޢާލަމްތަކުގެ ވެރި إِلٰهُގެ ޙަޟްރަތުގައި ޤާއިމުވެ ކޮޅަށް ތިބޭނޭ ދުވަހެވެ. އަދި އެ ދުވަހަކީ، އެ إِلٰهُ ކުރައްވާނޭ އަމުރުފުޅަކަށް އިންތިޒާރުކުރުމުގައި މީސްތަކުން ބަލަބަލައި ތިބޭނޭ ދުވަހެވެ. ދަންނާށެވެ! ބަޔާންވެދިޔަ ވަޙީ ބަސްފުޅުތަކުން އެނގި ސާބިތުވަނީ، މިނެކިރުމުގައި މަކަރާއި ޙީލަތް ހެދުމަކީ ނުހަނުބޮޑު ފާފައެއްކަމެވެ. އަދި އެ ކަމަށް ދެއްވާނޭ ޢުޤޫބާތުގެ ބޮޑުކަމެވެ. ސަބަބަކީ، މިނެކިރުމުގައި މަކަރާއި ހީލަތް ހެދުމަކީ، އަމާނާތަށް ޚިޔާނާތްތެރިވެވޭ ކަމެއް ކަމުގައި ވެފައި، އަނެކުންގެ ޙައްޤުތަކަށް އަރައިގަނެވޭ ކަމެއް ކަމުގައި އެ ކަން ވާތީ ވެސް މެއެވެ.[66]","[66]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(7) އޭ މީސްތަކުންނޭވެ! ހަމަހިލާ އެހެނަކުން ނުވާނެއެވެ. ތިޔަބައިމީހުން ތިޔަ ހީކުރާގޮތަށް މީސްތަކުން މަޙްޝަރުނުކުރެއްވިއެއް ނުދާނެތެވެ. ވީމާ، ތިޔަބައިމީހުން މިނެކިރާއިރު މަކަރާއި ހީލަތް ނުހަދާށެވެ! ހަމަކަށަވަރުން، މިނެކިރުމުގައި އުނިކުރާ މީހުންގެ ފަތް ވެސް ރައްކާކުރެއްވޭނީ، ކާފިރުންނާއި ނުބައިނުލަފާ އުރެދުންތެރީންގެ ޢަމަލުގެ ފަތް ރައްކާކުރެއްވޭ ސިއްޖީނުގައި ކަން ކަށަވަރެވެ.",""],["(8) ސިއްޖީނަކީ ކޮބައިކަމާއި ކޮން އެއްޗެއް ކަން، އިބަ ރަސޫލާއަށް އެނގިވަޑައިގަންނަވާތޯއެވެ؟",""],["(9) ސިއްޖީނަކީ، ކާފިރުންނާއި ނުބައިނުލަފާ މީހުންގެ ނަންތައް ލިޔުއްވި ފާހަގަކުރެއްވިފައިވާ ފޮތެކެވެ. ދަންނާށެވެ! އެ ފޮތް ވާނީ ނަރަކައިގައިވާ އެންމެ ދަތި އަދި އެންމެ ނުރައްކައުތެރި ވަތްގަނޑުގައެވެ.",""],["(10) ޤިޔާމަތް ދުވަސް ދޮގުކުރާ މީހުންނަށް، އެ ދުވަހުން، ގެއްލުމާއި، ހަލާކާއި، ލަޢުނަތް ހުއްޓެވެ. އަދި ނަރަކައިގެ ވޭންދެނިވި ޢަޛާބު ހުރިމެއެވެ.",""],["(11) ޤިޔާމަތް ދުވަސް ދޮގުކުރާ މީހުންނަކީ، ޚަލްޤުތަކުން އަލުން ދިރުއްވައި މަޙްޝަރުކުރެއްވުމާއި، ޙިސާބުބައްލަވައި ޖަޒާދެއްވުމާއި، ސުވަރުގެއާއި ނަރަކަ ދޮގުކޮށް، މަޙްޝަރުގެ މައިދާނުގައި، الله ގެ ޙަޟްރަތުގައި، އެ ދުވަހުން ކޮޅަށް ތިބޭންޖެހޭނޭ ކަން ވެސް ދޮގުކުރާ މީހުންނެވެ.",""],["(12) އަދި ފާފަކުރުމުގައި ހައްދުފަހަނަޅައި ގޮސް، ހަމައާއި އިންޞާފުން ނެއްޓިފައިވާ މީހަކު މެނުވީ، ޤިޔާމަތް ދުވަސް ދޮގެއް ނުކުރާނެތެވެ.",""],["(13) ޖަޒާއާއި ސަޒާ ދެއްވާ ދުވަސް ދޮގުކުރާ ކޮންމެ މީހެއްގެ ކުރިމަތީގައި ވެސް، ނަބީކަމާއި ރަސޫލުކަން ޚަތިމުކުރެއްވި ރަސޫލާއަށް، ތިމަން إِلٰهُ ބާވައިލެއްވި އާޔަތްތައް ކިޔެވިއްޖެ ނަމަ އޭނާ ބުނެތެވެ. ތިޔައީ، އެވޭލާ މީހުން ދައްކައިއުޅުނު ފުލޯކު ވާހަކަތަކެކެވެ. ނުވަތަ، އިސްވެދިޔަ މީހުންގެ ފޮތްތަކުގައި އެބައިމީހުން ލިޔެފައިވާ ބާޠިލު ދޮގު ވާހަކަތަކެކެވެ.",""],["(14) ހަމަހިލާ އެހެނަކުން ނުވާނެތެވެ. ޤުރްއާނަކީ، އެވޭލާޒަމާނުގެ ފުލޯކު ވާހަކައެއް ނޫނެވެ. ވީމާ، ޤުރްއާނާ މެދު، ބާޠިލު ދޮގު ވާހަކަތައް ދައްކާ މީހުން، އެ ދައްކާ ވާހަކަތަކާ މެދު ބިރުވެތިވާ ހުށިކަމެވެ! އަދި ކިއެއްތަ! ޙައްޤަށް އިންކާރުކޮށް، ނުބައި ޢަމަލުކޮށް އުޅުމުގެ ސަބަބުން، އެބައިމީހުންގެ ހިތުގައި އެ ވަނީ ދަބަރުޖަހައިފައެވެ. ދަންނާށެވެ! أَبُو هُرَيْرَة ގެ އަރިހުން ރިވާވެގެންވެއެވެ. رَسُولُ اللهِ  ޙަދީޘުކުރެއްވިއެވެ. «إِنَّ الْعَبْدَ إِذَا أَخْطَأَ خَطِيئَةً نُكِتَتْ فِي قَلْبِهِ نُكْتَةٌ، فَإِنْ هُوَ نَزَعَ وَاسْتَغْفَرَ وَتَابَ صَقَلَتْ قَلْبَهُ، وَإِنْ عَادَ زِيدَ فِيهَا حَتَّى تَعْلُوَ قَلْبَهُ فَهُوَ الرَّانُ الَّذِي ذَكَرَ اللهُ فِي قَوْلِهِ (كَلَّا بَلْ رَانَ عَلَى قُلُوبِهِمْ مَا كَانُوا يَكْسِبُونَ)» މާނައީ: “ހަމަކަށަވަރުން، އަޅަކު ފާފައެއް ކޮށްފި ނަމަ، އޭނާގެ ހިތުގައި ކަޅު ތިއްކެއް ޖެހޭނެތެވެ. ދެން އެއަށްފަހު، އޭނާ އެ ފާފައާ ދުރުވެ، ތައުބާވެ އިސްތިޣުފާރުކޮށްފި ނަމަ، އޭނާގެ ހިތް އަލިވެ ސާފުވެދެއެވެ. އަދި އޭނާ އެ ކުރިފާފައަށް އަލުން އެނބުރި އިޢާދަވެއްޖެ ނަމަ، އެ ކަޅު ތިކި ބޮޑުވެދެއެވެ. ދެން އެ ގޮތަށް ފާފަކުރަމުން ދިޔަދިޔަހެން އެ ކަޅު ތިކި ބޮޑުވަމުންގޮސް، އޭނާގެ މުޅި ހިތުގައި ލެވިފައިވާ އުރައެއް ފަދައިން އެ ކަޅު ތިކި ހިތަށް ވެރިވެދެއެވެ.” ދަންނާށެވެ! سُوْرَةُ الْمُطَفِّفِينَގެ (كَلَّا بَلْ رَانَ عَلَى قُلُوبِهِمْ مَا كَانُوا يَكْسِبُونَ) މި އާޔަތުގައި، اللهُ  ވަޙީކުރައްވައިފައިވާ (رَانَ)ގެ މާނައަކީ، ފާފަކުރުމުގެ ސަބަބުން، ހިތުގައި ލެވޭ ކަޅު ފަރުދާއަށް ދެއްވައިފައިވާ ނަމެކެވެ.[67]","[67]- السُّنَنُ الْكُبْرَى لِلْإمَامِ النَّسَائِي"],["(15) ހަމަހިލާ އެހެނަކުން ނުވާނެތެވެ. ހަމަކަށަވަރުން، އެބައިމީހުންކުޅަ ނުބައި ޢަމަލުގެ ސަބަބުން، ޤިޔާމަތް ޤާއިމުވާ ދުވަހުން، އެބައިމީހުންގެ ވެރި إِلٰهއާ އެބައިމީހުންނާ ދެމެދު ފަރުދާކުރެވި، އެ إِلٰهއާ ބައްދަލުވުން އެބައިމީހުންނަށް މަނާކުރެއްވޭނޭ ކަން ކަށަވަރެވެ. އެހެންކަމުން، އެ إِلٰهُގެ ޛާތުފުޅު އެބައިމީހުންނަކަށް ނުފެންނާނެތެވެ. އެއީ، އެބައިމީހުން ދުނިޔޭގައި އުޅުނު އިރު، އެ إِلٰهُގެ އެއްކައުވަންތަކަން ޤަބޫލުކޮށް އީމާންނުވުމުގެ ސަބަބުންނެވެ.",""],["(16) ދެން އެއަށްފަހު، ހަމަކަށަވަރުން ވެސް، އަނދައަނދާހުރި ނަރަކައިގެ ތެރެއަށް، އެބައިމީހުން ކޮއްޕައި ވައްޓައިލެއްވޭނޭ ކަން ކަށަވަރެވެ. އަދި އެ ތާނގެ ވޭންދެނިވި ޢަޛާބުގެ ރަހަ، މެދުކެނޑުމެއްނެތި ލިބޭ ގޮތުގައި އެބައިމީހުން އަބަދުގެއަބަދަށް އެ ތާނގައި ދެމި ތިބޭނެތެވެ.",""],["(17) ދެން އެބައިމީހުންނަށް ބުނެވޭނެތެވެ! ތިޔަބައިމީހުން ދޮގުކޮށް އުޅުނު ނަރަކައިގެ ޢަޛާބަކީ ތިޔައީއެވެ. ތިޔަބައިމީހުން މިހާރު ތިޔަ ތިބީ، ތިޔަބައިމީހުން ދުނިޔޭގައި އުޅުނު އިރު އެއީ ނެތްތަނެއްކަމުގައި ބުނެއުޅުނު ނަރަކައިގައެވެ.",""],["(18) ހަމަހިލާ އެހެނަކުން ނުވާނެތެވެ. ހަމަކަށަވަރުން، اللهُ އަށް ބިރުވެތިވެ ތަޤްވާވެރިވާ ކިޔަމަންތެރި ހެޔޮލަފާ މާތް މީހުންގެ ޢަމަލުނާމާ ވަނީ ޢިއްލިއްޔީނުގައި ކަން ކަށަވަރެވެ. ދަންނާށެވެ! އެ ފަދަ ހެޔޮލަފާ މީހުންގެ ޢަމަލުގެފަތް ރައްކައުކުރެއްވޭނީ، ނިޢުމަތްތަކުން ފުރިގެންވާ ސުވަރުގޭގައި އެ ކަމަށް ޚާއްޞަކުރެއްވިފައިވާ ތަނެއްގައެވެ.",""],["(19) ޢިއްލިއްޔީނަކީ ކޮބައިކަމާއި ކޮން އެއްޗެއް ކަން، އިބަ ރަސޫލާއަށް އެނގިވަޑައިގަންނަވާތޯއެވެ؟",""],["(20) ޢިއްލިއްޔީނަކީ، ހެޔޮލަފާ މީހުންގެ ނަންތައް ލިޔުއްވި ފާހަގަކުރެއްވިފައިވާ ފޮތެކެވެ.",""],["(21) އެ ފޮތުގައި ލިޔެވިފައިވާ ނަންތައް ބެއްލެވުމަށް ކުޑަތާ މަލާއިކަތުން ވަޑައިގަންނަވައި، އެ ފޮތުގައި ނަންލިޔެވިފައިވާ މީހުންނަށް ތަޢުރީފާއި ޘަނާ ވިދާޅުވާނެތެވެ. އަދި އެ ފޮތުގައި ލިޔެވިފައިވާ ތަކެއްޗާ މެދު، ޤިޔާމަތް ދުވަހުން އެ މަލާއިކަތުން ހެކިވެވަޑައިގަންނަވާނެތެވެ.",""],["(22) ހަމަކަށަވަރުން، ހެޔޮލަފާ މީހުން ވާނީ ޚިޔާލަށް ވެސް ނުގެނެވޭ ފަދަ މަތިވެރި ދަރަޖައިގައި، ސުވަރުގޭގެ ދާއިމީ ނިޢުމަތްތަކުގައި ކަން ކަށަވަރެވެ.",""],["(23) ކުރެހުން އަޅައި ޒީނަތްތެރި ކުރެވިގެންވާ މަސާރީ ދާންތަކުގައި، ނުހަނު އުފަލާއި، އަރާމާއި، މަޖަލުގައި، ސުވަރުގެވަންތަވެރީން އެއްބަޔަކު އަނެއްބަޔަކަށް ބަލަބަލައި އެ ދާންތަކުގައި ތިބޭނެތެވެ. الله ، އެބައިމީހުންނަށް ދެއްވައި ދަރުމަކުރައްވައިފައިވާ ގުނައި ވިޔަނުކުރެވޭފަދަ ނިޢުމަތްތައް ލިބިގަތުމުގައި އެބައިމީހުން ތާއަބަދު އެ ތާނގައި ދެމިތިބޭނެތެވެ. އަދި އެ ނިޢުމަތްތަކުގެ އިތުރަށް، الله ގެ ވަޖްހުފުޅު ދުށުމުގެ މަތިވެރި ނަޞީބު އެބައިމީހުންނަށް ލިބޭނޭމެއެވެ.",""],["(24) ސުވަރުގެވަންތަވެރީންނަށް ލިބެމުންދާ ގިނަގުނަ ނިޢުމަތްތަކުގެ ބޮޑުކަމުން، އެބައިމީހުންގެ މޫނުމަތި އަލިވެ، އުޖާލާވެ، ތާޒާކަމާއި އުފައުވެރިކަން އެބައިމީހުންގެ މޫނުމަތީން ފައުޅުވެފައުޅުވެ ހުންނަތަން ތިބާއަށް ފެންނާނެތެވެ.",""],["(25) ފުޅިތަކުގައި ބަންދުކޮށް ސިއްކަޖެހިފައިވާ މަސްތުވުމެއް ނެތް ސާފު ރާ، ސުވަރުގެ ވަންތަވެރީންނަށް ބޯންދެއްވޭނެތެވެ. އެ ފުޅިތަކުގެ ސިއްކަ ކަނޑައިލެވޭނީ، އެ ފުޅިތަކުގައިވާ ބުއިން އެބައިމީހުންނަށް ދެވޭ ވަގުތުގައެވެ. އަދި ސުވަރުގެވަންތަވެރީން ފިޔަވައި، އެހެން އެއްވެސް ބަޔަކަށް އެ ފަދަ އެއްވެސް ބުއިމެއް ނުލިބޭނެތެވެ. ދަންނާށެވެ! މި އާޔަތުގައި ބަޔާންކުރައްވައިފައިވާ رَحِيقއަކީ، ސުވަރުގެވަންތަވެރީންނަށް ޚާއްޞަކުރެއްވި ބަންދުކުރެއްވިފައިވާ ނުހަނު ސާފު ރާ އެކެވެ.[68] އެ ރާ ބުއިމުން، ބޮލުގައި ރިހުމެއް އަދި މަސްތުވުމެއް ވިއަސް ނުވާނެތެވެ.","[68]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(26) އެ ރާ އަޅައިފައިވާ ފުޅިތަކުގެ މަތި ބަންދުކުރެވިފައި ވާނީ ނުހަނު ވަސްމީރު ކަސްތޫރީންނެވެ. އަދި އެ ރާ ބޮއި ނިމޭއިރު ކަސްތޫރީގެ ރަހަ އެބައިމީހުންނަށް ލިބޭނެތެވެ. ދެންފަހެ، އެ ފަދަ ނިޢުމަތްތައް ލިބިގަތުމަށް އެދޭ މީހުން ދަންނާށެވެ! ދުނިޔޭގައި އުޅޭއިރު ހެޔޮ ޢަމަލުކުރުން ގިނަކުރުމުގައި، އެއްބަޔަކު އަނެއްބަޔަކާ ވާދަކޮށް، އެއްބަޔަކަށްވުރެން އަނެއްބަޔަކު ކުރިއަރައި ދިޔުމަށް ޓަކައި ގަދައަޅައި މަސައްކަތްކުރާހުށިކަމެވެ. ދަންނާށެވެ! ކަސްތޫރިއަކީ، ވަކިވައްތަރެއްގެ ފުއްލާއަކުން ނެގޭ މީރުވަސްދުވާ އެއްޗެކެވެ.[69]","[69]- عُمْدَةُ الْقَارئ فِي شَرْحِ صَحِيحِ الْبُخَارِي لِلْإمَامِ مُلاَّ عَلي الْقَارِئ"],["(27) އަދި ސުވަރުގެވަންތަވެރީންނަށް ދެއްވޭ ރާ އެއްކުރެވިފައި ވާނީ، ތަސްނީމު ކިޔުނު އާރުގެ ފެނާއެވެ. އެ ބުއިމަކީ، ސުވަރުގެވަންތަވެރީންނަށް ލިބޭެނޭ އެންމެ މާތް އަދި އެންމެ މޮޅު ބުއިމެވެ.",""],["(28) ތަސްނީމަކީ، اللهُ އާ ކުއްތަންކުރެއްވިގެންވާ އަޅުތަކުން ބުއިމަށް ޓަކައި، ސުވަރުގޭގައި، އެ إِلٰهُ ލައްވައިފައިވާ ފެން އާރެކެވެ.",""],["(29) ހަމަކަށަވަރުން، އީމާންވި މީހުންނަށް މަލާމާތްކޮށް، ގޮއްވައި ފުރައްސާރަކޮށް، ހީނހީނފައި ފާފަވެރި މުޖްރިމުން ދުނިޔެމަތީގައި އުޅުނެވެ.",""],["(30) އަދި ދުނިޔެމަތީގައި، އެ ކާފިރުން މުއުމިނުންގެ ކައިރީންލައިފައި ދާއިރު، މުއުމިނުންނަށް ފުރައްސާރައާއި މަލާމާތްކުރުމުގެގޮތުން، އެބައިމީހުންނާ ދިމާއަށް ލޮލުން އިޝާރާތްކޮށް، ވައްތަރުޖައްސައި، އެކަކު އަނެކަކަށް ނިތްއެއްލައި، އުޅޭކަމުގައި ވިއެވެ.",""],["(31) އަދި އެ ކާފިރުން، އެބައިމީހުންގެ އަހްލުވެރީންގެ ގާތަށް އެނބުރިގޮސް، މުއުމިނުންނަށް މަލާމާތްކޮށް ފުރައްސާރަކޮށް އުޅެވުނީތީ، އެ ވާހަކަ ދައްކައި އެ ކުރެވުނު ކަންތައްތަކާ މެދު އުފައުކޮށް އުޅެތެވެ. އަދި އެ ކާފިރުން، އޭގެ އެއް ބަޔަކު އަނެއް ބަޔަކާ ބައްދަލުވެއްޖެ ނަމަ، މުއުމިނުންނަށް ފާޑުކިޔައި، މަލާމާތްކޮށް، މަޖާނަގައި ވެސް އުޅެތެވެ.",""],["(32) އަދި މުއުމިނުން ފެނިއްޖެ ނަމަ އެ ކާފިރުން ބުނެތެވެ. ހަމަކަށަވަރުން، މި ތިބަ މީހުންނީ މަގުފުރެދިފައިވާ ބަޔަކުކަން ކަށަވަރެވެ.",""],["(33) އަދި ކާފިރުން ފޮނުއްވިފައި ވަނީ، ދުނިޔޭގައި މުއުމިނުން އުޅޭނޫޅޭ ގޮތާއި، ކުރާނުކުރާ ކަންތައްތައް ބަލައި، ފާރަވެރިވާ ބަޔަކު ކަމުގައެއް ނޫނެވެ. ވީމާ، އެ ކަންކަން ބެލުމަކީ، އެއްގޮތަކަށް ވެސް ކާފިރުން ކުރާންޖެހޭ ކަމެއް ނޫނެވެ.",""],["(34) ފަހެ، މުއުމިނުންނާ ދިމާއަށް ފުރައްސާރަކޮށް މަލާމާތްކޮށް، ދުނިޔެމަތީގައި ކާފިރުން އުޅުނު ފަދައިން، އީމާންވީ މީހުން ވެސް ކާފިރުންނާ ދިމާއަށް، އާޚިރަތް ދުވަހުން މަލާމާތުގެ ގޮތުން ހީނހީނފައި އުޅޭނެތެވެ. އެއީ، ކާފިރުން ނިކަމެތިކުރެއްވި، އެބައިމީހުންނަށް ޢަޛާބު ލިބެމުންދާތަން ފެންނަ ހިނދުގައެވެ.",""],["(35) ސުވަރުގޭގެ ބޮޑެތި ގަނޑުވަރުތަކުގައި، ކުރެހުންއަޅައި ޒީނަތްތެރިކުރެއްވިގެންވާ މަސާރީ ދާންތަކުގައި، ޤިޔާމަތް ދުވަހުން ނުހަނު އަރާމާއި އުފަލުގައި މުއުމިނުން ތިބޭއިރު، ނަރަކައިގައި ކާފިރުންނަށް ޢަޛާބުލިބޭތަން ބަލައި، މަލާމާތުގެ ބަސްތައް އެބައިމީހުންނަށް ރައްދުކުރާނެތެވެ.",""],["(36) ފަހެ، މުއުމިނުންނާ ދިމާއަށް ފުރައްސާރަކޮށް މަލާމާތްކޮށް، ދުނިޔެމަތީގައި ކާފިރުން އުޅުނުއުޅުމުގެ ޙައްޤު ޖަޒާ، އާޚިރަތް ދުވަހުން އެ ކާފިރުންނަށް ލިބިއްޖެހެއްޔެވެ؟ އާނއެކެވެ! ޙައްޤު ޤަބޫލުނުކޮށް ކިބުރުވެރިވެގަތް ކާފިރުންނަށް ޙައްޤު ޖަޒާ ލިބި، އެބައިމީހުން ދެރަކުރެއްވި ނިކަމެތިކުރެއްވިއްޖެއެވެ.",""],["سُورَةُ الْاِنْشِقَاقِއަކީ، މައްކީ ސޫރަތެކެވެ. އަދި ‏سُورَةُ ‏انشَقَّتْ‎ގެ ނަމުން ވެސް، މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (25) ފަންސަވީސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[70] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތިޤުރްއާނުގެ (84) އައްޑިހަ ހަތަރުވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْانْفِطَارِއަށް ފަހުގައެވެ. މި ސޫރަތް ފެށިފައި ވަނީ ޝަރްޠުގެ ލަފްޒެއްކަމުގައިވާ “إِذَا] މި ލަފްޒުންނެވެ.[71] މި ސޫރަތުގެ ކުރީކޮޅުގައި ވަނީ، ޤިޔާމަތުގެ ޢަލާމާތްތަކާއި ޤިޔާމަތް ޤާއިމުވާ ހިނދު ހިނގާނޭ ބައެއް ކަންތައްތަކުގެ ވާހަކައެވެ. އެއަށްފަހު މި ސޫރަތުގައި ވަނީ، އިންސާނާގެ ދުނިޔަވީ ދިރިއުޅުން ނިމުމަށްފަހު ޤިޔާމަތް ޤާއިމުވާ ދުވަހުން، ހެޔޮލަފާ މީހުންނަށް ލިބޭނޭ ނިޢުމަތްތަކާއި، ނުބައި ނުލަފާ މީހުންނަށް ހުންނާނޭ ނުރައްކައުތެރި ކަމާއި ހަލާކުގެ ވާހަކައެވެ. އޭގެ ފަހުގައި، اللهُ  ޚަލްޤުކުރައްވައިފައިވާ ތަކެތީގެ ތެރެއިން ރަތްވިލާއާއި، ރޭގަނޑާއި، ފުރިހަމަ ހަނދު ގަންދެއްވައި ހުވާ ބަސްފުޅު ވަޙީކުރައްވައި ސާބިތު ކޮށްދެއްވައިފައި ވަނީ، އިންސާނާ މަރުވުމަށް ފަހު ފުރާނަ އަޅުއްވައި އަލުން ދިރުއްވާނޭ ކަމުގައެވެ. ދަންނާށެވެ! އިންސާނާ ދުނިޔޭގައި ދިރިއުޅޭއިރު އޭނާއަށް ލިބޭ އުފަލާއި، އަރާމާއި، ވޭނާއި، ކެކުޅުން ލިބޭނީ ހަމައެކަނި އޭނާގެ ހަށިގަނޑަށެވެ. އަދި ކަށްވަޅުގައި އެ ހުރިހައި ކަމެއްމެ ލިބޭނީ ހަމައެކަނި އޭނާގެ ފުރާނައަށެވެ. އަދި ޤިޔާމަތް ޤާއިމުވާ ދުވަހުން، ނިޢުމަތެއް ނުވަތަ ޢަޛާބެއް ލިބުނުކަމުގައި ވިއަސް، އެ ހުރިހައި ކަމެއްމެ ލިބޭނީ ހަށިގަނޑަށާއި ފުރާނައަށެވެ. މި ސޫރަތް ނިންމަވައިލައްވައިފައި ވަނީ، މަރުވުމަށް ފަހު އަންނަ އުޚްރަވީ ޙަޔާތަށް އީމާންނުވާ މީހުންނަށް ހުރި ވަޢީދުގެ ބަސްފުޅުންނެވެ.[72]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑުގެ ވެރި إِلٰهُގެ އަމުރުފުޅަށް، އުޑު ފަޅަފަޅައިގެންގޮސް ޤިޔާމަތް ޤާއިމުވާ ހިނދެވެ.","[70]- تَفْسِيرُ الشَّيخِ حُسَين دِيدِي مَلِمْجِي\r[71]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\r[72]- التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި، އެ إِلٰهُގެ އަމުރުފުޅަށް ކިޔަމަންތެރިވުމަކީ، ހުރިހައި ވަގުތެއްގައިމެ އެ އުޑަށް ކުރާންޖެހޭ އަދި ޙައްޤުވެގެންވާ ކަމެއްކަމަށް ވުމާ އެކު، ޤިޔާމަތް ޤާއިމުވާ ހިނދު ވެސް، އެ އުޑުގެ ވެރި إِلٰهُގެ އަމުރުފުޅަށް އެ އުޑު ކިޔަމަންވާނެތެވެ. އެހެނީ، އެ އުޑު ބިނާކުރައްވައި ޚަލްޤުކުރެއްވީ، އެ إِلٰهއެވެ.",""],["(3) އަދި ފަރުބަދަތައް ފުނޑުފުނޑުވެ، ބިން ފަތުރައިލެވި ހަމަހަމަވެ، ޤިޔާމަތް ޤާއިމުވާ ހިނދެވެ.",""],["(4) އަދި ޤިޔާމަތް ޤާއިމުވާ ހިނދު، އެ ބިމުގެ އަޑީގައި ވަޅުލެވިފައިވާ އެންމެހައި މީސްތަކުންގެ ހަށިތަކާއި އެހެނިހެން ތަކެތި ނެރެ އުކައިލުމުން، އެ ބިމުގެ އަޑި މުޅީން ހުސްވާނެތެވެ. އެއީ، اللهُ ، މީސްތަކުންގެ ޙިސާބުބައްލަވައި ނިޔާކަނޑައަޅުއްވައި، އެ ނިޔާފުޅު އެބައިމީހުންގެ މައްޗަށް ތަންފީޛުކުރެއްވުމަށް ޓަކައެވެ.",""],["(5) އަދި އެ إِلٰهُގެ އަމުރުފުޅަށް ކިޔަމަންތެރިވުމަކީ، ހުރިހައި ވަގުތެއްގައިމެ، އެ ބިމަށް ކުރާންޖެހޭ އަދި ޙައްޤުވެގެންވާ ކަމެއްކަމަށް ވުމާއެކު، ޤިޔާމަތް ޤާއިމުވާ ހިނދު ވެސް، އެ ބިމުގެ ވެރި إِلٰهُގެ އަމުރުފުޅަށް އެ ބިން ކިޔަމަންވާނެތެވެ. އެހެނީ، އެ ބިން އުފައްދަވައި ޚަލްޤުކުރެއްވީ، އެ إِلٰهއެވެ.",""],["(6) އޭ އިންސާނާއެވެ! ހަމަކަށަވަރުން، ތިބާގެ ސާހިބުވަންތަ إِلٰهُގެ ޙަޟްރަތަށް ދިއުމަށް، ތިބާ ނުހަނު ގަދައަޅައި މަސައްކަތް ކުރަމުއެވެ. ފަހެ، ދުނިޔޭގައި ތިބާ ކުޅަނަމަ ކުޅަ ޢަމަލަކައިގެން، ޤިޔާމަތް ދުވަހުން، ތިބާގެ ސާހިބުވަންތަ إِلٰهُގެ ޙަޟްރަތަށް ރުޖޫޢަވެ، ކޮޅަށް ހުންނާން ޖެހޭނޭ ކަން ކަށަވަރެވެ. އަދި ދުނިޔޭގައި ތިބާ ކުޅަނަމަ ކުޅަ ހެޔޮކަމެއް ނުވަތަ ނުބައިކަމެއް ވިއަސް އެ ދުވަހުން ތިބާ ދެކޭނެތެވެ.",""],["(7) ފަހެ، އެ މީހެއްގެ ޢަމަލުގެ ފަތް، އެ މީހެއްގެ ކަނާތަށް ދެއްވުނު މީހާ ދަންނާށެވެ! އޭނާއީ ދުނިޔޭގައި އުޅުނުއިރު، އޭނާގެ ވެރި إِلٰهއަށް އީމާންވި މީހެކެވެ. އޭނާ، އެ إِلٰهއަށް އީމާންވިކަމަށް ޓަކައި، އޭނާއަށް ލިބެންވާ ދަރުމައާއި ނިޢުމަތް، އެ ފަތުގައި ބަޔާންވެގެން ވާނެތެވެ. ދަންނާށެވެ! ބާއްޖަވެރީންނަކީ ހަމަ އެބައިމީހުންނެވެ.",""],["(8) ވީމާ، ލުއިފަސޭހަވެގެންވާ ޙިސާބުބެއްލެވުމަކުން، ނިކަންހުރެ އެ މީހާގެ ޙިސާބުބެއްލެވޭނެތެވެ. ދަންނާށެވެ! ލުއިފަސޭހަވެގެންވާ ޙިސާބަކުން ޙިސާބުބެއްލެވުމަކީ، އެ މީހަކަށް ކުރެވިފައިވާ ކުށްފާފަތައް އެ މީހަކަށް ހުށަހެޅުއްވުމަށް ފަހު، އެއްވެސް ސުވާލެއް ޖަވާބެއްނެތި، އޭނާއަށް ކުރެވިފައިވާ ކުށްތަކާއި ފާފަތައް، އޭނާއަށް ޓަކައި، اللهُ  ފުއްސަވައި ދެއްވުމެވެ. ނަމަވެސް، އެ ގޮތަށް ފާފަފުއްސަވައިދެއްވާނީ އެ މީހަކަށް ކުރެވިފައިވާ ފާފައަށްވުރެން، ހެޔޮ ޢަމަލުތައް ގިނަނަމައެވެ. އަދި އެ ފަދަ މީހުންގެ ޢަމަލުގެ ފަތް ދެއްވޭނީ އެ މީހެއްގެ ކަނާތަށެވެ. ދަންނާށެވެ! މި ކަމަށް އިޝާރާތް ކުރައްވައި، رَسُولُ اللهِ  ޙަދީޘުކުރެއްވިއެވެ. «مَنْ نُوْقِشَ الْحِسَابُ عُذِّبَ» މާނައީ: ޙިސާބުބެއްލެވުމުގައި ސުވާލުކުރެއްވިއްޖެ މީހާއަށް ޢަޛާބުދެއްވޭނެތެވެ. މި ފަދައިން ޙަދީޘުކުރެއްވުމުން، عَائِشَةُ  ދެންނެވިއެވެ. “ލުއިފަސޭހަވެގެންވާ ޙިސާބުބެއްލެވުމަކުން، ނިކަންހުރެ އެ މީހާގެ ޙިސާބުބެއްލެވޭނެތެވެ.] މި ފަދައިން، الله  ވަޙީކުރައްވައިފައި ވޭ ނޫންތޯއެވެ؟ އެ ކަމަނާގެ އެ ސުވާލުގެ ޖަވާބުގައި، ކައުއިތުރު ރަސޫލާ ޙަދީޘުކުރެއްވިއެވެ. «لَيْسَ ذَلِكَ بِالْحِسَابِ وَإِنَّمَا ذَاكَ الْعَرْضُ مَنْ نُوقِشَ الْحِسَابَ يَوْمَ الْقِيَامَةِ عُذِّبَ» މާނައީ: “އެ އާޔަތުގައި ބަޔާންކުރެއްވިގެން އެވާ ޙިސާބުކުރެއްވުމަކީ، އެ މީހަކަށް ކުރެވިފައިވާ ފާފަތައް ހަމަ އެކަނި އެ މީހަކަށް ހުށަހަޅުއްވައިލެއްވުމެވެ. އެހެނެއްކަމަކު، ޤިޔާމަތް ދުވަހުން ޙިސާބުބައްލަވާ ވަގުތު، އެ މީހަކާ ސުވާލުކުރެއްވި ޖަވާބުދާރީވާން ޖެހިއްޖެ މީހާއަށް ޢަޛާބުދެއްވޭނެތެވެ.] [73]","[73]- مُتَّفَقٌ عَلَيْهِ وهَذَا اللَّفْظُ فِي مُصَنَّفِ بْنِ أَبِي شَيْبَة"],["(9) އަދި، اللهُ  އޭނާއަށް ދެއްވި ދަރުމައާއި ނިޢުމަތަށް ޓަކައި، އުފަލުން ފުރިގެންވާ ޙާލު، އޭނާއަށް ޓަކައި ޚާއްޞަކުރެއްވިގެންވާ ޙޫރަލްޢީނުންނާއި، އޭނާގެ ޞާލިޙު އަނބީންގެ ގާތަށް ސުވަރުގެއަށް އޭނާ އެނބުރި ދާނެތެވެ.",""],["(10) އަދި، އެ މީހެއްގެ ޢަމަލުގެ ފަތް، އެ މީހެއްގެ ފުރަގަހުން ވާތަށް ދެއްވުނު މީހާއީ، އޭނާ ދުނިޔޭގައި އުޅުނުއިރު، އޭނާގެ ސާހިބުވަންތަ إِلٰهއަށް އުރެދި ކާފިރުވި މީހެކެވެ. ވީމާ، ޤިޔާމަތް ދުވަހުން، އޭނާގެ ވާތް ވާހުށީ އޭނާގެ ފުރަގަހަށް ގެންދެވި ކަނދުރާއާ އެކު ކަސްތަޅު އެޅުއްވިފައެވެ.",""],["(11) ފަހެ، ނިކަންހުރެ އެ ފަދަ މީހާ ގޮވާނެތެވެ. އޭ އަހުރެންނަށް ހުރި ހަލާކެއްގެ ބޮޑުކަމާއެވެ!",""],["(12) އަދި އެ ފަދަ މީހާ، އަނދައަނދައި ހުންނަ ނަރަކައަށް ވަދެ އެ ތާނގެ ޢަޛާބުގެ ރަހަ އޭނާ ލިބިގަންނާނެތެވެ.",""],["(13) ހަމަކަށަވަރުން، ދުނިޔޭގައި އުޅުނުއިރު، އެ ދުނިޔޭގެ ހެއްލުންތެރިކަމުގެ ދަޅައިގައިޖެހި، ހަވާނަފްސުގެ އެދުންތަކާ ތަބާވެ، ޝަހްވާނީ ކަންކަމަށް އަރައިގަނެ އޭނާ އުޅުނެވެ. އަދި އާޚިރަތުގައި ލިބިދާނޭ ބޮޑު ޢަޛާބަކާ މެދު އޭނާ ވިސްނައި ފިކުރެއް ނުކުރެތެވެ. އަދި ކިއެއްތަ! އޭނާ ދުނިޔޭގައި އުޅުނީ، އޭނާގެ އަހްލުވެރީންގެ ގާތުގައި ނުހަނު އުފަލުގައެވެ.",""],["(14) ހަމަކަށަވަރުން، ތިމާ މަރުވުމަށް ފަހު އަލުން ދިރުއްވައި، ޙިސާބުބައްލަވައި، ޖަޒާދެއްވުމަށް ޓަކައި، އޭނާގެ ވެރި إِلٰهُގެ ޙަޟްރަތަށް އެނބުރި ރުޖޫޢަވާން އެއްގޮތަކަށް ވެސް ނުޖެހޭނޭ ކަމުގައި އޭނާ ހީކުޅައެވެ.",""],["(15) ނޫނެކެވެ. އެއްގޮތަކަށް ވެސް އޭނާ އެ ހީކުރާގޮތަކަށް އެ ކަމެއް ނުވާނެތެވެ! ނެތުމުގެ ތެރެއިން އޭނާ އުފެއްދެވި ފަދައިން، މަރުވުމަށް ފަހު އަލުން ދިރުއްވައި، އޭނާގެ ސާހިބުވަންތަ إِلٰهُގެ ޙަޟްރަތަށް ރުޖޫޢަވާން އޭނާއަށް ޖެހޭނެތެވެ. އެއަށްފަހު، ދުނިޔޭގައި އޭނާ ކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ އޭނާއަށް ދެއްވޭނެތެވެ. ހަމަކަށަވަރުން، އޭނާ ޚަލްޤުކުރެއްވި ވަގުތުން ފެށިގެން މަރުގެންނެވުމާ ހަމަޔަށް ވެސް، އޭނާ ކުޅަ ހުރިހައި ކަމެއް، އޭނާގެ ސާހިބުވަންތަ إِلٰهُ ދެކެދެނެވޮޑިގެންވެތެވެ. އެހެންކަމުން، އޭނާގެ އެއްވެސް ކަމެއް، އެ إِلٰهއަށް ފޮރުވި ވަންހަނާވެގެނެއް ނުވެތެވެ.",""],["(16) ފަހެ، އިރު އޮއްސޭ ވަގުތު އުދަރެހުން ފައުޅުވާ ރަތްވިލާ ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(17) އަދި ރޭގަނޑާއި، އެ ރޭގަނޑު އެއްކުޅަހައި ތަކެއްޗަކާއި، ރޭގަނޑުގެ އަނދިރިކަން އެ ތަކެއްޗަށް ފެތުރިގެން ދިޔަހައި ތަކެތި ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! ރޭގަނޑު އެއްކުޅަހައި ތަކެއްޗެވެ މި ފަދައިން ވަޙީކުރައްވައިފައި އެ ވަނީ، ތަފާތު ބޭނުންތައް ފުއްދުމަށް ޓަކައި، ދުވާލުގެ ވަގުތު އެތަންމިތަނަށް ފެތުރިފައިވާ މީސްތަކުންނާއި އެންމެހައި ދިރޭތަކެތި، ރޭވެ އަނދިރިވާން ފެށުމުން އެ މީހަކު ވެސް އަދި އެ އެއްޗެއް ވެސް ނިދާ އަރާމުކުރުމަށް ޓަކައި، ނިދާތަނަށް އަންނަ ވާހަކައަށެވެ.[74]","[74]- زُبْدَةُ التَّفْسِيرِ لِلدَّكْتُور مُحَمَّدِ بنِ سُلَيْمَانِ الْأشْقَر"],["(18)އަދި ހަނދު ބޮޑުވެ އެ ހަނދުގެ އަލިކަން ފުރިހަމަވާ ހިނދު، އެ ހަނދު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(19) އޭ މީސްތަކުންނޭވެ! ހަމަކަށަވަރުން، އެއް ޙާލަތަކަށް ފަހު އަނެއް ޙާލަތަކަށް، ތިޔަބައިމީހުން ބަދަލުވަމުންދާ ކަން ކަށަވަރެވެ. އެއީ، މަނިފޮދުވަރަކުން ގަނޑުލޭކޮޅަކަށް، ގަނޑުލޭކޮޅަކުން މަސްކޮޅަކަށް އަދި އެ ނޫން ވެސް އެތައް ޙާލަތްތަކަކަށް ބަދަލުވުމަށް ފަހު ފުރާނަ އެޅުއްވުމެވެ. ދެން އެއަށްފަހު، އެ މީހެއްގެ އަޖަލު ހަމަވުމުން މަރުގަންނަވައި، އަލުން ދިރުއްވައި މަޙްޝަރުކުރެއްވުމެވެ.[75]","[75]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(20) ފަހެ، اللهُ ގެ އެއްކައުވަންތަކަމާއި ކުޅަދުންވަންތަކަމުގެ މައްޗަށް ދަލީލުކުރާ ގިނަގުނަ ހެކިތަކާއި، ޢަލާމާތްތަކާއި، ދަލީލުތައް ފެންނަމުން ފައުޅުވަމުންދާއިރު ވެސް، اللهُ އަށާއި، އެ إِلٰهُގެ ފޮތް ކީރިތި ޤުރްއާނަށާއި، އެ إِلٰهُގެ ރަސޫލާއަށާ އަދި އާޚިރަތް ދުވަހަށް އީމާންވުމުން މީސްތަކުން އެއްކިބާކޮށް މަނާކުރުމަށް، އެބައިމީހުންގެ ތެރެއިން ގިނަ ބަޔަކު ބާރުއަޅަނީ ކޮން ސަބަބަކާހެދިހެއްޔެވެ؟ އެހެނީ ހަމަކަށަވަރުން، اللهُ ގެ ފޮތް، ކީރިތި ޤުރްއާނުގައި ވަނީ، اللهُ އަށާއި، އެ ޤުރްއާނަށާއި، ރަސޫލާއަށާއި، އާޚިރަތް ދުވަހަށް އީމާންވުން ލާޒިމުކުރުވަނިވި ވާހަކަތަކެވެ.",""],["(21) އަދި، اللهُ ގެ އެއްކައުވަންތަކަން ސާބިތުވަނިވި ހެކިތަކާއި ދަލީލުތަކުން ފުރިގެންވާ ޤުރްއާން ކިޔަވައި، އެ ކާފިރުންނަށް އިއްވައިދެވޭ ހިނދު، މަޑުމޮޅިވެ، اللهُ އަށް ސަޖިދަކޮށެއް އެބައިމީހުންނެއް ނޫޅެތެވެ. ނިކަން ބުނެބަލާށެވެ! ޤުރްއާނުގައިވާ ޙުކުމްތައް ޤަބޫލުކުރުމުން އެއްކިބާވެ، އެ ކަމުން އެބައިމީހުން މަނާވެގަންނަނީ، ކޮން ސަބަބަކާހެދިހެއްޔެވެ؟",""],["(22) އަދި ކިއެއްތަ! ޙައްޤު ޤަބޫލުނުކުރުމާއި ޙައްޤު ދޮގުކުރުމަކީ، ކާފިރުންގެ ކަށީގައި ހިފައިފައިވާ ކަމެކެވެ. އެހެންކަމުން، اللهُ ގެ އެއްކައުވަންތަކަމާއި، ކުޅަދުންވަންތަކަން ސާބިތުކޮށްދޭ ވާހަކަތަކާއި، މަރުވުމަށް ފަހު ދިރުއްވައި މަޙްޝަރަށް ފޮނުއްވޭނޭ ވާހަކައާއި، ޘަވާބާއި ޢަޛާބުގެ ވާހަކަތައް އެކުލެވިގެންވާ، ކީރިތި ޤުރްއާން އެބައިމީހުން ދޮގުކުރަނީއެވެ. ދަންނާށެވެ! ދުނިޔޭގައި އެބައިމީހުން ކުޅަ ނުބައި ޢަމަލުގެ ނުބައި ނަތީޖާ، ނިކަންހުރެ ޤިޔާމަތް ދުވަހުން އެބައިމީހުން ދެކޭނެތެވެ.",""],["(23) އަދި، ކީރިތި ޤުރްއާނަކީ، ޙައްޤު ތެދުކަން އެނގި ތިބެމެ، ކާފިރުން އެ ފޮތަށް އީމާންނުވަނީ، އެބައިމީހުންގެ ހިތުގައި ފޮރުވައި ސިއްރުކޮށްފައިވާ ދެކޮޅުވެރިކަމާއި ނޭއްގާނިކަމުގެ ބޮޑުކަމުން ކަން، اللهُ  ދެނެވޮޑިގަތުންބޮޑެވެ.",""],["(24) ފަހެ، ކާފިރުންނަށް، اللهُ  ދެއްވާނޭ ވޭންދެނިވި ޢަޛާބުގެ ވާހަކައިން، އިބަ ރަސޫލާ އެބައިމީހުންނަށް ޚަބަރުދެއްވާށެވެ!",""],["(25) ނަމަވެސް، اللهُ އާއި، އެ إِلٰهُގެ ރަސޫލާއަށް އީމާންވެ ޞާލިޙު ޢަމަލު ކުޅަ މީހުންނަށް، ކުޑަވެސް އުނިވުމެއް ނެތި އަބަދުގެއަބަދަށް ދެމިހުންނަނިވި ހެޔޮ ދަރުމަ، އާޚިރަތުގައި ހުންނާނެތެވެ. އަދި އެ ދަރުމައަށް ފަހު، ޘަނާގެ ބަސްފުޅުތައް އެބައިމީހުންނަށް އިއްވަވާނެތެވެ.",""],["سُورَةُ الْبُرُوجِ އަކީ މައްކީ ސޫރަތެކެވެ. މި ސޫރަތުގައި ވަނީ (22) ބާވީސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[76] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (85) އައްޑިހަ ފަސްވަނަ ސޫރަތެވެ. މި ސޫރަތް ބާވައިލެއްވުނީ سُورَةُالشَّمْسِއަށް ފަހުގައެވެ. މި ސޫރަތް ފެށިފައިވަނީ ހުވާގެ ވަޙީ ބަސްފުޅަކުންނެވެ.[77] މި ސޫރަތުގެ ފުރަތަމަ ތިން އާޔަތުގައި ތިން ކަމެއް ގަންދެއްވައި، اللهُ  ހުވާ ބަސްފުޅު ވަޙީކުރައްވައިފައި ވެއެވެ. ދަންނާށެވެ! މި ސޫރަތް ބާވައިލެއްވީ، مُحَمَّدٌ އާއި އެ ރަސޫލާގެ ޞަޙާބީންގެ ހިތްޕުޅު ހަމަޖައްސަވައިދެއްވައި، ކީރިތި ރަސޫލާއަށާާއި އެ ރަސޫލާގެ މިތުރު ޞަޙާބީންނަށް ތަސައްލީ ދެއްވުމުގެ ގޮތުން ވެސް މެއެވެ. އަދި أَصْحَابُ الْأُخْدُودގެ މުސްލިމުންނަށް ކާފިރުންގެ ފަރާތުން ލިބުނު އުނދަގޫތަކާއި ދުއްތުރާތަކުގެ ވާހަކަ މިސާލެއްގެ ގޮތުން މި ސޫރަތުގައި ބަޔާންކުރައްވައިފައި ވެއެވެ. އެއީ، ކާފިރުންގެ ފަރާތުން، رَسُولُ الله އަށާއި ޞަޙާބީންނަށް ލިބިވަޑައިގަތް އުނދަގޫފުޅާއި ދުއްތުރާތަކަށް ކެތްތެރިވެވަޑައިގަތުމުގެ މައްޗަށް ހިތްވަރުދެއްވުމުގެ ގޮތުން ވެސް މެއެވެ. އަދި ރަސޫލުންގެ ރިސާލަތު ދޮގުކޮށް އިންކާރުކުޅަ ކާފިރުން ނިމިދިޔަ ގޮތް ހަނދާންކޮށްދެއްވުމުގެ ގޮތުން، فرعونއާއި، އޭނާއަށް ތަބާވީ ކާފިރުންނާއި، عاد ބާގައާއި،ثمود ބާގައިގެ ކާފިރުންނަށް ފޮނުއްވި ގަދަފަދަ ޢަޛާބުގެ ވާހަކަ މިސޫރަތުގައި ވެއެވެ. ވީމާ، މި ފަދަ ޢިބްރަތްތެރި ވާހަކަތަކުގައި މުއުމިނުންގެ ހިތްތަކަށް ކެތްތެރިކަން ލިބިދެއްވުން ވެސް ވެއެވެ. މި ސޫރަތް ނިންމަވައިލައްވައިފައި ވަނީ، ކާފިރުން ދޮގުކޮށް އެ އުޅެނީ، މާތްކަމާއި އިތުރުކަން ނިހާޔަތަށް ގޮސްފައިވާ، اللهُ ގެ ކަލާމްފުޅު ކަން އަންގަވަމުންނެވެ. އަދި އެ ކަލާމްފުޅަކީ، ޅެމެއް، ސިޙްރެއް އަދި އެވޭލާ ޒަމާނުގެ ފުލޯކު ވާހަކައެއް ނޫންކަން އަންގަވަމުން ވެސް މެއެވެ.[78]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އިރުހަނދާއި ތަރިތައް، އެއިން ކޮންމެ އެއްޗެއްމެ، އެ އެއްޗެއްގެ އަމިއްލަ ފަލަކުގައި ދައުރުކުރަމުންދާ ބުރުޖުތައް ހުރި އުޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.","[76]- تَفْسِيرُ الشَّيخِ حُسَين دِيدِي مَلِمْجِي\r[77]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\r[78]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި އެންމެހައި މީސްތަކުން މަޙްޝަރުގެ މައިދާނަށް އެއްކުރައްވައި، ޖަމާކުރައްވައި، ދުނިޔޭގައި އެބައިމީހުން ކުޅަ ހުރިހައި ކަމެއްގެ ޙިސާބުބައްލަވާނޭ ކަމަށް، ތިމަން إِلٰهُ ވަޢުދުކުރެއްވި ޤިޔާމަތް ދުވަސް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(3) އަދި ޤިޔާމަތް ދުވަހުން، އެންމެހައި ޚަލްޤުތަކުން މަޙްޝަރުގެ މައިދާނަށް ހާޒިރުކުރެއްވުމުން، އެބައިމީހުންނަށް ފެންނާނޭ ބިރުވެރި ކަންތައްތަކާއި، ހެކިދޭ ކޮންމެ ފަރާތަކާއި، ހެކިބަސް ރައްދުވާ ކޮންމެ ފަރާތެއް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(4) ނަޖްރާނުގެ ބަޔަކު އީމާންވުމުން، އެ އީމާންވީ މީހުން ވަޅުގަނޑަކަށް އަޅައި އެންދި ކާފިރުންނަށް ލަޢުނަތްލެއްވި، އެބައިމީހުންނަށް ޢަޛާބުދެއްވި، ހަލާކުވެ، ބަރުބާދުވެއްޖެއެވެ. ދަންނާށެވެ! ނަޖްރާނުގެ ބައެއް ރައްޔިތުން އީމާންވުމުގެ ސަބަބުން، އެބައިމީހުން މެރުމަށް، ބިމުގައި ދިގުކޮށް ވަޅުގަނޑެއް ކޮނެ، އެ ވަޅުގަނޑުގައި އަލިފާން ރޯކޮށް، އީމާންވީ މީހުން، އެ އަލިފާނުގެ ތެރެއަށް އަޅައި އެންދީ، ނަޖްރާނުގައި އުޅުނު ކާފިރު ރަސްކަލަކާއި އޭނާގެ ސިފައިންނެވެ. އެއީ، އިސްވެ ގޮސްފައިވާ އުންމަތެކެވެ.[79]","[79]- تَفْسِيرُ الْكَشْفِ وَالْبَيَانِ لِلْإمَامِ الثَّعْلَبِي"],["(5) ނަޖްރާނުގެ ރައްޔިތުންގެ ތެރެއިން، އީމާންވީ މީހުން އަޅައިލެވުނު ވަޅުގަނޑުގައި ވަނީ، ދަރުއަޅައި ރޯކޮށް ނުހަނު ގަދައަށް އަނދައަނދައި ހުރި ބޮޑު އަލިފާންގަނޑެކެވެ.",""],["(6) އެ ވަޅުގަނޑުގައި މުއުމިނުން އަނދައި އަޅިއަށްވަމުން ދިއައިރު، މުއުމިނުންނަށް ވަމުންދާގޮތް ބެލުމަށް، ނަޖްރާނުގެ ރަސްގެފާނާއި އޭނާގެ ސިފައިން އެ ވަޅުގަނޑުގެ ކައިރީގައި އިށީނދެގެން ތިއްބެވެ. ދަންނާށެވެ! މުއުމިނުންނަށް ޢަޛާބުދިނުމުގައި ބައިވެރިވި ކާފިރުންނަށް، ދުނިޔޭގައި ލަޢުނަތްލެއްވި، އާޚިރަތުގައި ނުހަނު ގަދަފަދަ ޢަޛާބު ދެއްވޭނޭ ކަން ކަށަވަރެވެ. އެ ކާފިރުންނަށް އެ ޢަޛާބުދެއްވޭނީ، އަލިފާނަށް އަޅައި އަންދައިލެވުނު މުއުމިނުންނަށް ވަމުންދާގޮތް ބެލުމަށް އެ ވަޅުގަނޑުގެ ކައިރީގައި ކާފިރުން އިށީނދެ ތިބެ، އުފައުކޮށް، މަޖާނަގައި އުޅުނު ކަމަށް ޓަކައެވެ.[80]","[80]- تَفْسِيرُ تَيْسِيرِ الْكَرِ يمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(7) އަދި އަލިފާން ރޯކުރެވިފައިވާ ވަޅުުގަނޑުގެ ކައިރީގައި، މުއުމިނުން އަނދަމުން ދާ ގޮތް ބަލައި، އުފައު ހާސިލުކުރުމަށް އެ ކާފިރުން ތިއްބެވެ.[81] އަދި މުއުމިނުން ދީން ދޫކޮށް ކާފިރުކުރުވުމަށް ޓަކައި، ދުނިޔޭގައި އެބައިމީހުން އަލިފާނަށް އަޅައި އެންދިކަމަށް، އެ ކާފިރުންގެ އަމިއްލަ ނަފްސާ ދެކޮޅަށް އެބައިމީހުންގެ އަތާއި، ފަޔާއި، ދޫ ވެސް، ޤިޔާމަތް ދުވަހުން ހެކިދޭނެތެވެ.[82]","[81]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\r[82]- زُبْدَةُ التَّفْسِيرُ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(8) اللهُ އަށް އީމާންވީ މީހުންނަށް، އެ ކާފިރުން އެ ފަދަ ގަދަފަދަ ޢަޛާބުދީ އުޅުނީ، ގިނަގިނައިން ޙަމްދު ޘަނާއާއި ތަޢުރީފު ލިބިވޮޑިގެންވާ، ޢަޒީޒުވަންތަ اللهُ އަށް އެބައިމީހުން އީމާންވީކަން ފިޔަވައި އެހެން އެއްވެސް ކަމެއް އެބައިމީހުން ކޮށްގެނެއް ނޫނެވެ. އަދި، އެ إِلٰهُގެ އަމުރުފުޅުތަކަށް ކިޔަމަންވެ އުޅުނުކަން ފިޔަވައި އެހެން އެއްވެސް ކަމެއް އެބައިމީހުން ކޮށްގެނެއް ވެސް ނުމެނޫންމެއެވެ. އަދި، اللهُ އަށް އީމާންވުމުގެ ސަބަބުން، މުއުމިނުންދެކެ ކާފިރުން ރުޅިއައިލެއް ގަދަކަމުން، މުއުމިނުންނަށް އެ ކާފިރުން ކުރި އަނިޔާއަކީ، އެއްވެސް މީހެއްގެ ހިތަށް ކެތްކުރެވޭ ފަދަ އަނިޔާއެއް ނޫނެވެ.",""],["(9) އެ إِلٰهއީ، އުޑުތަކާއި ބިމުގެވެރިކަން، އެ إِلٰهއަށް މިލްކުވެވޮޑިގެންވާ، إِلٰهއެވެ. އަދި އެއްވެސް ކަމެއް، الله އަށް ފޮރުވި ވަންހަނާވެގެންނުވުމާ އެކު، މުއުމިނުންނާ މެދު، ކާފިރުން ޢަމަލުކުރާގޮތް ވެސް، އެ إِلٰهُ މޮޅަށް ދެނެވޮޑިގެންވެތެވެ. އަދި ކޮންމެ ކަމެއްގެ މައްޗަށް، އެ إِلٰهُ ހެކިވެވޮޑިގެންވޭމެއެވެ. ދަންނާށެވެ! މި އާޔަތުގައި މިވަނީ، މުއުމިނުންނަށް އިހާނާތްތެރިކޮށް ހިތައި އަދަބުދޭ ކާފިރުންނާއި، އަނިޔާވެރި ޖައްބާރުންނަށް ހުރި ނުހަނު ބިރުވެރިކަން ބޮޑު ވަޢީދުގެ ބަސްފުޅެކެވެ. އަދި އަނިޔާލިބުނު މުއުމިނުންނަށް ޓަކައި ހުރި ނުހަނު ހެޔޮކަން ބޮޑު ވަޢުދުފުޅެއް ވެސް މެެެއެވެ[83].","[83]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(10) ހަމަކަށަވަރުން، މުއުމިނު ފިރިހެނުންނާއި މުއުމިނު އަންހެނުން އިސްލާމް ދީނުން ބޭރުކޮށް، އެ މުއުމިނުން ފިތުނަވެރިކުރުވުމަށް ޓަކައި އަނިޔާކޮށް ގަދަފަދަ އަދަބުދީ، އަލިފާނުގައި އެބައިމީހުން އެންދި މީހުންގެ ތެރެއިން، اللهُ އަށް އީމާންވެ ތައުބާވުމުގެ ކުރީގައި މަރުވި ކާފިރުންނަށް ނަރަކައިގެ ގަދަފަދަ ޢަޛާބު ހުއްޓެވެ. އަދި ދުނިޔޭގައި ތިބިއިރު، މުއުމިނުން އަލިފާނަށް އަޅައި އެންދިކަމުގެ ސަޒާއެއްގެ ގޮތުން، އަނދައަނދައި ހުންނަ ނަރަކައިގެ އަލިފާނުގެ ޢަޛާބު، އަބަދަށް ޓަކައި އެ ކާފިރުންނަށް އިތުރުކުރެއްވޭނެތެވެ.",""],["(11) ހަމަކަށަވަރުން، اللهُ އަށް އީމާންވެ، مُحَمَّدٌ ގެ ރަސޫލުކަން ހިތުގެއަޑީން ތެދުކޮށް ޤަބޫލުކޮށް، ތިމާ ކުރާ ހުރިހައި އަޅުކަމެއް، اللهُ އަށް ޚާލިޞްކޮށް، އެ ރަސޫލާގެ ސުންނަތުގައިވާ ގޮތަށް ޢަމަލުކުޅަ މީހުންނަށް، ނިޢުމަތްތަކުން ފުރިގެންވާ ބަގީޗާތައް ހުއްޓެވެ. އެ ތާނގެ ގަނޑުވަރުތަކާއި ބަގީޗާތަކުގެ ދަށުން ތަފާތު ބާވަތްބާވަތުގެ ކޯރުތައް ދެމިދެމި ހުންނާނެތެވެ. ނުހަނު ބޮޑުވެގެންވާ ކާމިޔާބީއާއި ނަޞީބުލިބުމަކީ ހަމަ އެއީއެވެ.",""],["(12) ހަމަކަށަވަރުން، އިބަ ރަސޫލާގެ، ސާހިބުވަންތަ إِلٰهُގެ ކޯފާއާއި ޢަޛާބުގެ ހިއްޕެވުން، އަނިޔާވެރި ޖައްބާރުންނާއި ކާފިރުންގެ މައްޗަށް ނުހަނު ގަދަފަދަވެގެންވާ ކަން ކަށަވަރެވެ.",""],["(13) ހަމަކަށަވަރުން، ނެތުމުގެ ތެރެއިން ޚަލްޤުތަކުން އުފައްދަވަނީ ވެސް، އެއަށްފަހު މަރުގަންނަވަނީ ވެސް އަދި އަލުން ދިރުއްވައި މަޙްޝަރުކުރައްވަނީ ވެސް، އެ إِلٰهއެވެ.",""],["(14) އަދި، އެ إِلٰهއީ، އެ إِلٰهއަށް އީމާންވެ، ކިޔަމަންތެރިވެ، ތައުބާވާ އަޅުތަކުންގެ ފާފަ ގިނަގިނައިން ފުއްސަވާ އަދި އެބައިމީހުންނަށް ކުރެވިފައިވާ ފާފަ ބޭޒާރުނުކުރައްވާ އަދި ފަޟީހަތް ވެސް ނުކުރައްވާ، އެބައިމީހުންނަށް ނުހަނު އޯގާވަންތަ إِلٰهއެވެ.",""],["(15) އެ إِلٰهއީ، މާތްކަމާއި މަތިވެރިކަން ނިހާޔަތަށް ގޮސްފައިވާ އަދި ހިތަށް ވެސް ނުގެނެވޭފަދަ ބޮޑު ޢަރްޝުގެ ވެރި، މަތިވެރިވަންތަ، މާތްވަންތަ إِلٰهއެވެ.",""],["(16) އެ إِلٰهއީ، އެ إِلٰهُ އިރާދަކުރެއްވި ކޮންމެ ކަމެއް، އެ އިރާދަކުރައްވައި މިންވަރުކުރެއްވި ގޮތަކަށް، އެ ކަމެއް ކުރައްވާ إِلٰهއެވެ. ދަންނާށެވެ! الله  ފިޔަވައި އެހެން އެއްވެސް ފަރާތަކަށް، އެއްވެސް ޒަމާނެއްގައި، އެއްވެސް ތަނެއްގައި، އެ ފަދަ ކުޅަދާނަކަމެއް ލިބިފައެއް ނުވެއެވެ. އަދި ނުވެސް ލިބޭނެތެވެ!",""],["(17) އޭ ރަސޫލާއެވެ! اللهُ އަށް އުރެދި ނުކިޔަމަންތެރިކަމުގައި ހައްދުފަހަނަޅައިދިޔަ ލަޝްކަރުތަކުގެ ވާހަކަ، އިބަ ރަސޫލާއާ ހަމަޔަށް އައިސްފައިވޭތޯއެވެ؟",""],["(18) އެ ވާހަކައަކީ، ރަސޫލުން ގެންނެވި ރިސާލަތު ދޮގުކޮށް، އެ ރަސޫލުންގެ ދަޢުވަތަށް އިންކާރުކޮށް، ދެކޮޅުވެރިކަމާއި، ކުފުރުވެރިކަމުގައި ހައްދުފަހަނަޅައިދިޔަ ފިރްޢައުނުގެ ލަޝްކަރާއި، ޘަމޫދު ބާގައިގެ މީހުންނާ ކުރިމަތިވި، اللهُ ގެ ކޯފާއާއި ޢަޛާބުގެ ވާހަކައެވެ.",""],["(19) އަދި ކިއެއްތަ! مُحَمَدٌ ގެ ދަޢުވަތު ދޮގުކޮށް ކާފިރުވެގަތް މީހުންނާ މެދު އަޖައިބުވުން ހުއްޓެވެ. އެހެނީ އެބައިމީހުންނަކީ، އިސްވެގޮސްފައިވާ ޤައުމުތަކާއި ކުރިމަތިވި ޙާދިޘާތަކުން ޢިބްރަތް ޙާޞިލުނުކޮށް، ހިދާޔަތުގެ ބަދަލުގައި މަގުފުރެދުން އިޚްތިޔާރުކުރި މީހުންނެވެ.",""],["(20) އަދި مُحَمَّدُ ގެ ދަޢުވަތު ދޮގުކުރި ކާފިރުންގެ މައްޗަށް، ގަދަފަދަ ޢަޛާބު ފޮނުއްވުމަށް، اللهُ  ކުޅަދުންވަންތަވެވޮޑިގެން ވެއެވެ. އެއީ، އިސްވެދިޔަ އުންމަތްތަކުގައި އުޅުނު ކާފިރުންގެ މައްޗަށް، اللهُ  ގަދަފަދަ ޢަޛާބު ފޮނުއްވި ފަދައިންނެވެ. އެހެނީ، اللهُ ގެ ކުޅަދުންވަންތަކަމާއި ތަނަވަސް ޢިލްމުފުޅު ވަނީ، އެބައިމީހުން ވަށާލައިގެންނެވެ. އެހެންކަމުން، އެބައިމީހުން ކުރާ ހުރިހައި ކަމެއްމެ، އެ إِلٰهُ މޮޅަށް ދެނެވޮޑިގެން ވެއެވެ. ވުމާއެކު، އެ إِلٰهُގެ ކަށަކުޅަދުންވަންތަކަމާއި ވެރިކަމުގެދަށުން ނުކުތުމަކީ، އެއްވެސް މީހަކަށް ފަހަރެއްގައި ވެސް ކުރެވޭނޭ ކަމެއްނޫނެވެ!",""],["(21) އަދި ކިއެއްތަ! ކާފިރުން އެ ދޮގުކުރަނީ، މާތްކަމާއި އިތުރުކަން ނިހާޔަތަށް ގޮސްފައިވާ، اللهُ ގެ ކަލާމުފުޅު، ކީރިތި މޫރިތި ޤުރްއާނެވެ. ދަންނާށެވެ! އެ ކަލާމުފުޅު ދޮގުކޮށް އުޅުނު މައްކާގެ މުޝްރިކުން ބުނެއުޅުނު ފަދައިން، އެ ކަލާމުފުޅަކީ، ޅެމެއް އަދި ސިހުރެއް އަދި އެވޭލާ ޒަމާނުގެ ފުލޯކު ވާހަކައެއް އަދި ކަހީނުން ދައްކައިއުޅޭ ބާވަތުގެ ވާހަކައެއް ވެސް ނުމެނޫންމެއެވެ.",""],["(22) އެ ޤުރްއާން ވަނީ، اَلَّلوْحُ الْمَحْفُوظُގައި ލިޔެވި، ޝައިޠާނުންގެ އަތްނުފޯރާފަށުގައި، ރައްކައުތެރި ކުރެއްވިގެންނެވެ. ވީމާ، އެ ޤުރްއާނަށް އެއްވެސް އުނިއިތުރު ކަމެއް އަދި ބަދަލެއް ވިއަސް ގެނައުމަކީ އެއްވެސް ފަރާތަކަށް ކުރެވޭނޭ ކަމެއް ނޫނެވެ. ދަންނާށެވެ! މި އާޔަތުގައި، اللهُ  މިވަނީ، އެ إِلٰهُގެ ޙަޟްރަތުގައި، اَلَّلوْحُ الْمَحْفُوظُ ވާކަން، ސާބިތުކޮށް ދެއްވައިފައެވެ. އަދި އެ ފިލާގައި، ކީރިތި ޤުރްއާން ލިޔެވިފައިވާ ކަން ވެސް، އަންގަވައިފައެވެ. ނަމަވެސް، އެ ފިލާގެ ސިފައާއި އެ ފިލާ އުފައްދަވައިފައި ވަނީ ކޮން އެއްޗަކުން ކަން، އެ إِلٰهُ އަހުރެމެންނަކަށް އަންގަވައިފައެއް ނުވެއެވެ. ވީމާ، މުސްލިމުންގެ މައްޗަށް ވާޖިބުވެގެންވަނީ، اَلَّلوْحُ الْمَحْفُوظُއާ މެދު، اللهُ  އަންގަވައިފައިވާ މިންވަރަށް އީމާންވެ، އެ ފިލައާ މެދު އިތުރު ސުވާލުތައްނުކުރުމެވެ.",""],["سُورَةُ الطَّارِقِއަކީ މައްކީ ސޫރަތެކެވެ. މި ސޫރަތުގައި ވަނީ (17) ސަތާރަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُ އެވެ.[84] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (86) އައްޑިހަ ހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْبَلَدِއަށް ފަހުގައެވެ. މި ސޫރަތް ފެށިފައި ވަނީ ހުވާގެ ވަޙީ ބަސްފުޅަކުންނެވެ. މި ސޫރަތުގައި، އެންމެފަހަރަކު ވެސް ޖަލާލަތުގެ އިސްމުފުޅު “اللهُ] އައިސްފައެއް ނުވެއެވެ.[85] މި ސޫރަތް ފައްޓަވައިފައި ވަނީ، ދެ އެއްޗެއް ގަންދެއްވައި، اللهُ  ކުރެއްވި ހުވާގެ ވަޙީ ބަސްފުޅުންނެވެ. އަދި މި ސޫރަތުގެ ކުރީކޮޅުގައި އަންގަވައިފައި ވަނީ، ކޮންމެ އިންސާނަކުމެ ކުރާ ޢަމަލުތަކާއި އުޅޭނޫޅޭ ގޮތް ބެއްލެވުމަށް، އެ މީހަަކާ އެކު ދެ މަލާއިކަތުން ލައްވައިފައިނުވާ އެއްވެސް ނަފްސެއް ނުވާ ކަމުގައެވެ. އެއަށްފަހު އަންގަވައިފައި ވަނީ، އިންސާނާ މަރުވުމަށް ފަހު ފުރާނައަޅުއްވައި އަލުން ދިރުއްވާނޭ ވާހަކައެވެ. މި ސޫރަތުގެ ފަހުބައިގައި ވަނީ، ކީރިތި ޤުރްއާނާމެދު ދެއްވައިފައިވާ ބަޔާނެކެވެ. އަދި މި ސޫރަތް ނިންމަވައިލައްވައިފައި ވަނީ، އުޅޭނޭގޮތަކަށް އުޅުމަށް، ކާފިރުންނަށް ކުޑަ މުހްލަތެއް ދެއްވުމަށް، ކީރިތި ރަސޫލާއަށް އަންގަވަމުންނެވެ.[86]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އުޑާ އަދި ރޭގަނޑުގެ އަނދިރިކަމުގެ ތެރޭގައި އަލިކަންދީ، ދުވާލު ނިވައިވާ ތަރި، ޠާރިޤު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.","[84]- تَفْسِيرُ الشَّيخِ حُسَين دِيدِي مَلِمْجِي\r[85]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\r[86]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި ރޭގަނޑުގެ އަނދިރިކަމުގެ ތެރޭގައި އަލިކަންދީ، ދުވާލު ނިވައިވާ ތަރި، ޠާރިޤަކީ ކޮބައިކަމާއި އެ ތަރީގެ ބޮޑުކަން، އިބަ ރަސޫލާއަށް އެނގިވަޑައިގަންނަވާތޯއެވެ؟",""],["(3) އެ ތަރިއަކީ، އެ ތަރީގެ އަލިގަދަ ދޯދިތަކުން، ރޭގަނޑުގެ އަނދިރިކަން ފޫއަޅުވައިލައި ވިދަވިދާ ހުންނަ ތަރިއެކެވެ.",""],["(4) ކޮންމެ މީހަކު ވެސް ދުނިޔޭގައި އުޅޭއިރު، އޭނާ ކުރާ ހެޔޮ ޢަމަލާއި ނުބައި ޢަމަލު ލިޔުއްވައި، ބަލަހައްޓަވާ އަދި އެ ލިޔުމަށް ރައްކައުތެރިވެވަޑައިގަންނަވާ ދެ މަލާއިކަތުން, އެ ނަފްސަކާ އެކު ލައްވައިފައި ނުވާ އެއްވެސް ނަފްސެއް ނުވެއެވެ.",""],["(5) ފަހެ، އިންސާނާ އުފެއްދެވިފައި ވަނީ ކޮން އެއްޗަކުން ކަމާ މެދު، އޭނާ ބަލައި، ވިސްނައި، ފިކުރު ކުރާހުށިކަމެވެ! އެއީ، ނެތުމުގެ ތެރެއިން އިންސާނާ އުފެއްދެވުމަށްވުރެން ފަސޭހަވެފައި ލުއިކަން ބޮޑީ، އޭނާ މަރުގެންނެވުމަށް ފަހު އަލުން އުފެއްދެވުން ކަން ވިސްނި، އޭނާ އެ ކަން ޤަބޫލުކުރުމަށް ޓަކައެވެ.",""],["(6) އެ އިންސާނާ އުފެއްދެވުނީ، ފިރިހެނާގެ ލަދުވެތި ގުނަވަނުން އަވަސްއަވަހަށް ކުއްލިކުއްލިއަށް ނުކުންނަ ފެން، އަންހެނާގެ ރަޙިމުގެ ތެރޭގައި ހުންނަ ފެނަކާ އެކުވެގެންނެވެ.",""],["(7) ފިރިހެނާގެ ލަދުވެތި ގުނަވަނުން ނުކުންނަ ފެން އުފެދިގެން އަންނަނީ، އޭނާގެ މައިކަށީގެ ބަދަތަކުގެ ދެމެދުންނެވެ. އަދި އަންހެނާގެ ލަދުވެތި ގުނަވަނުގައި ހުންނަ ފެން އުފެދިގެން އަންނަނީ، އޭނާގެ މޭމަތީގެ ކަށިތަކުގެ ދެމެދުންނެވެ.",""],["(8) ހަމަކަށަވަރުން، ފިރިހެނާގެ މައިކަށީގެ ބަދަތަކުގެ ދެމެދުން އުފެދިގެން އަންނަ ފެނާއި، އަންހެނާގެ މޭމަތީގެ ކަށިތަކުގެ ދެމެދުން އުފެދިގެން އަންނަ ފެނާއި، މި ދެ ފެނުން އިންސާނާ އުފެއްދެވި إِلٰهއީ، އެ އިންސާނާ މަރުގެންނެވުމަށް ފަހު އަލުން ދިރުއްވައި މަޙްޝަރުކުރެއްވުމަށް، ކުޅަދުންވަންތަ إِلٰهُ ކަމީ، ކަށަވަރު ކަމެކެވެ.",""],["(9) ދުނިޔޭގައި އުޅުނު އިރު ހެޔޮ ޢަމަލުކުޅަ މީހުންނާއި ނުބައި ޢަމަލުކުޅަ މީހުންނާއި، މި ދެ ބައިމީހުން ވަކިކުރެއްވި، އެންމެހައި މީސްތަކުންގެ ހިތްތަކުގައިވާ ސިއްރުތައް، ޤިޔާމަތް ދުވަހުން ފައުޅުކުރެއްވޭ ހުއްޓެވެ. އެހެންކަމުން، ހިތުގައި ފޮރުވިފައިވާ ފާސިދު ޢަޤީދާއާއި، ނުބައި ނިޔަތާ އަދި އެ ނޫން ހުރިހައި ކަމެއްމެ، އެ ދުވަހުން ފައުޅުވެ އެނގޭނެތެވެ.",""],["(10) ފަހެ، الله ގެ ޢަޛާބު ޙައްޤުވާ މީހާ ދަންނާށެވެ! ޤިޔާމަތް ދުވަހުގެ ޢަޛާބުން އޭނާގެ ނަފްސު ދިފާޢުކޮށް މިންޖުކުރެވޭ ފަދަ ބާރެއް، އޭނާއަކަށް ލިބިގެނެއް ނުވާނެތެވެ. އަދި އެ ދުވަހުގެ ބިރުވެރިކަމުން އޭނާ ސަލާމަތްކޮށް މިންޖުކޮށްދެވޭ ފަދަ އެހީތެރިއަކު އަދި ނަޞްރުވެރިއަކު ވިއަސް އޭނާއަކަށް ނުމެ ވާނޭމެއެވެ.",""],["(11) ވާރޭގެ ވެރި އަދި އެ އުޑުން ވާރޭ ވެހޭ އުޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. އެހެނީ، ވާރެއަކީ، ތަކުރާރުވާ ގޮތަށް ގޮސްއައިސްވާ އެއްޗެކެވެ.",""],["(12) އަދި ބިން ފަޅަފަޅައިގެން ގޮސް، އެ ބިމުން ފަތްޕިލާވެއްޔާއި، ވިނައާއި، ގަސްގަހާގެހި ފަޅާ ބިން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(13) ހަމަކަށަވަރުން، އެ ޤުރްއާނަކީ، ޙައްޤާއި ބާޠިލު އަދި ދޮގާއި ތެދު ވަކިކޮށްދެނިވި ސީދާ ތެދު ބަސްފުޅެއް ކަން ކަށަވަރެވެ.",""],["(14) އަދި ފައިދާއެއް ނެތް ކުޅޭކުޅޭ އެއްޗެއް ކަމުގައި، އެ ޤުރްއާން ނުމެވޭމެއެވެ.",""],["(15) ހަމަކަށަވަރުން، رَسُولُ اللهِ  ގެންނެވި ޙައްޤު ދީން ދޮގުކުޅަ ކާފިރުން، އެ ދީން ފައުޅުވިއަ ނުދިނުމަށް ޓަކައި، ގިނަގުނަ މަކަރުވެރި ރޭވުންތައް އެ ދީނާ ދެކޮޅަށް ރާވަތެވެ. އެއީ، އެބައިމީހުންގެ ބާޠިލު ޢަޤީދާއާއި ބާޠިލު ގޮތްތައް ފެތުރުމުގެ ބޭނުމުގައެވެ.",""],["(16) އަދި ކާފިރުން ކިތަންމެ ނުރުހުނުކަމުގައި ވިއަސް، ބާޠިލު ނެތިކުރައްވައި، ޙައްޤު ފައުޅުކުރައްވައި، އިސްލާމް ދީން މަތިވެރި ކުރެއްވުމަށް ޓަކައި، ތިމަން إِلٰهُ ރޭއްވެވުންތައް ރާއްވަވައި ތަދްބީރުކުރައްވަމެވެ.",""],["(17) އޭ ރަސޫލާއެވެ! ކާފިރުންގެ ކަންތައް ކިތަންމެ ނުބައި ކަމުގައި ވިއަސް، އެބައިމީހުންގެ ކަންތަކާ މެދު އަވަސްވެވަޑައިނުގަނެ އެބައިމީހުން އުޅޭނޭގޮތަކަށް އުޅުމަށް، އެބައިމީހުންނަށް ކުޑަ މުހްލަތެއް ދެއްވާށެވެ! ނިކަންހުރެ، އެބައިމީހުންގެ ކަންތައް ނިމިގެންދާ ގޮތް، ދާދި ކުޑަ ދުވަސްކޮޅެއްގެ ތެރޭގައި، އިބަ ރަސޫލާއަށް ފެނިވަޑައިގަންނަވާނެތެވެ! ދަންނާށެވެ! ހުރިހައި ޒަމާނެއްގައި ވެސް، ކީރިތި ޤުރްއާނާއި، އިސްލާމްދީނާ މެދު، ކާފިރުން ތިބެނީ ނުބައި ރޭވުންތައް ރާވަރާވައެވެ. އެބައިމީހުންގެ ބާޠިލު ގޮތްތައް ފެތުރުމަށް އެބައިމީހުން ތިބެނީ ތަދްބީރުތައް ކޮށްކޮށެވެ. ނަމަވެސް، އެބައިމީހުންގެ އެ ނުބައި ތަދްބީރުތަކާއި، ރޭވުންތަކާ ދެކޮޅަށް، اللهُ  ތަދްބީރުތައްކުރައްވައި، ރޭއްވެވުންތައް ރާއްވަވަތެވެ. ވީމާ، ކާފިރުން ކިތަންމެ ނުބައި ތަދްބީރުތަކަކާއި ރޭވުންތަކެއް ރޭވިކަމުގައި ވިއަސް، އެ إِلٰهُ ކުރައްވާ ތަދްބީރުފުޅުތަކުން ކާފިރުންގެ ނުބައި ތަދްބީރުތަކާއި ރޭވުންތައް އޮންނަނީ ކާމިޔާބު ނުވެފައެވެ.[87]","[87]- تَفْسِيرُ الشَّيخِ حُسَين دِيدِي مَلِمْجِي"],["سُورَةُ الْأَعْلَىއަކީ މައްކީ ސޫރަތެކެވެ. މި ސޫރަތުގައި ވަނީ (19) ނަވާރަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[88] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (87) އައްޑިހަ ހަތްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ التَّكْوِيرއަށް ފަހުގައެވެ.[89] މި ސޫރަތް ފައްޓަވައިފައި ވަނީ، اللهُ ގެ ޛާތުފުޅާއި ސިފަފުޅުތަކުގެ ހުސްޠާހިރުވަންތަކަން ބަޔާންކުރައްވައި، އެ إِلٰهއަށް ތަސްބީޙަވިދާޅުވުމަށް، رَسُولُ اللهِ އަށާއި އެ ރަސޫލާގެ އުންމަތަށް، އެ إِلٰهُ ކުރެއްވި އަމުރުފުޅުންނެވެ. އެއީ، އިންސާނާ އުފައްދަވައި، ޚަލްޤުކުރައްވައި، އެ އިންސާނާއަށް ބޭނުންވާ އެންމެހައި ތަކެއްޗާއި ކާނާގެ ބާވަތްތައް ބިމުން ނެރުއްވައި، އެ ތަކެތި، ލިބިގަނެވޭނޭ މަގު ފަހިކޮށްދެއްވައިފައިވާ ކަމަށް ޓަކައި، އެ إِلٰهއަށް ޝުކްރުވެރިވުމުގެ ގޮތުންނެވެ. އެއަށްފަހު، މި ސޫރަތުގައި ބަޔާންކުރައްވައިފައި ވަނީ، ކީރިތި ޤުރްއާނުން ކިތަންމެ ކުޑަ މިންވަރެއް ވިއަސް ހަނދުމަފުޅު ނުނެތޭ ގޮތް، ކައުއިތުރު ރަސޫލާއަށް މިންވަރުކޮށްދެއްވައި، އެ ރަސޫލާގެ ހިތްޕުޅުގައި، އެ ޤުރްއާން ޖަމާކޮށްދެއްވައި ރައްކައުތެރިކޮށް ދެއްވަނީ، اللهُ  ކަމުގައެވެ. އެއަށްފަހު، މި ސޫރަތުގައި، އެ إِلٰهُގެ ރަސޫލާއަށް، އެ إِلٰهُ އަމުރުކުރައްވައިފައި ވަނީ، ކާފިރުކަމާއި، ޝިރްކުގެ ނުބައި ޢަމަލުތަކާއި، އެންމެހައި ފާފަތަކުން މުޅީން ދުރުވެގަތުމަށް، މީސްތަކުންނަށް ނަސޭހަތްތެރިވެވަޑައިގަތުމަށެވެ. އެހެނީ، ކާފިރުކަމާއި، ޝިރްކުކުރުމުގެ ނުބައި ޢަމަލުތަކާއި، ފާފަތަކުން ތިމާގެ ނަފްސު ޠާހިރުކޮށްފި ކޮންމެ މީހަކީ ކާމިޔާބުވެއްޖެ މީހެއް ކަމާއި މެދަަަަކު އެއްވެސް ޝައްކެއްނެތެވެ. ނަމަވެސް، ކާފިރުކަމާއި، ޝިރްކުކުރުމުގެ ނުބައި ޢަމަލުތަކާއި، ފާފަތަކަށް އަރައިގަންނަ ކޮންމެ މީހަކީ އަބާއްޖަވެރި ނަރަކަވަންތަވެރިއެކެވެ. މި ސޫރަތް ނިންމަވައިލައްވައިފައި ވަނީ، އާޚިރަތުގެ ކަންކަމަށްވުރެން، ދުނިޔޭގެ ކަންކަމަށް ލޯބިކުރުން އިސްނުކުރުމަށް އަމުރުކުރައްވަމުންނެވެ.[90]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާގެ ވެރި، މަތިވެރިވަންތަ إِلٰهُގެ ޛާތުފުޅާއި، އިސްމުފުޅުތައް، އެންމެހައި އައިބުތަކާއި، އުނިސިފަތަކުން ހުސްޠާހިރުވެގެން ވާކަން ބަޔާންކުރައްވައި، އެ إِلٰهއަށް ތަސްބީޙަވިދާޅުވާށެވެ! އަދި، އެ إِلٰهُގެ ގަދަކީރިތިވަންތަކަމާ އެކަށީގެން ނުވާ އެއްވެސްކަމެއް އަދި އެއްވެސް ސިފައެއް ވިއަސް، އެ إِلٰهُގެ ޛާތުފުޅަށް ނިސްބަތްނުކުރައްވާށެވެ! އަދި سُبْحَانَ رَبِّيَ الْأَعْلَى މި ފަދައިން ވިދާޅުވެ، އެ إِلٰهއަށް ތަސްބީޙަވިދާޅުވާށެވެ![91] ދަންނާށެވެ! މި އާޔަތުގައި، اللهُ  މުޚާޠަބުކުރައްވައިފައި ވަނީ، މި އުންމަތުގެ ރަސޫލާއާ ކަމުގައި ވިޔަސް، މި އަމުރުފުޅަކީ، އެ ރަސޫލާގެ އުންމަތުގެ އެންމެންނަށް، އެ إِلٰه ކުރައްވައިފައިވާ އަމުރުފުޅެކެވެ.[92]","[88]- تَفْسِيرُ الشَّيخِ حُسَين دِيدِي مَلِمْجِي\r[89]- مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\r[90]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي\r[91]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر\r[92]- مجَْمُوعُ فَتَاوَى وَرَسَائِلُ لِلْإمَامِ بْنِ عُثَيْمِين (وَالْأمْرُ لَهُ أَمْرٌ لِأمَّتِهِ مَعَهُ)"],["(2) އެ إِلٰهއީ، އެންމެހައި ތަކެތި އުފައްދަވައި ޚަލްޤުކުރައްވައި، އަދި އެ އުފެއްދެވުން ފުރިހަމަކުރެއްވި إِلٰهއެވެ. އެ إِلٰهއީ، އިންސާނާ އުފައްދަވައި، ހެޔޮގޮތާއި ނުބައިގޮތް ވަކިވާފަދަ ފުރިހަމަ ވިސްނުން އޭނާއަށް ދެއްވައި، އޭނާ ކުރުމަށް އަމުރުކުރެއްވި އެންމެހައި ކަންތައްތައް އަދާކުރެވޭ ފަދަ ޤާބިލުކަން އޭނާއަށް ދެއްވި إِلٰهއެވެ.",""],["(3) އަދި އެ إِلٰهއީ، އެންމެހައި ތަކެތިމެ ދެ ޖިންސުން އުފައްދަވައި އެ ތަކެތީގެ ވައްތަރާއި، ސިފައާއި، އެ ތަކެތި ކުރާނޭ ކަންތައްތަކާއި، އެ ތަކެތީގެ އަޖަލު ވެސް، މިންވަރުކުރެއްވި إِلٰهއެވެ. އަދި ޤިޔާމަތާ ހަމަޔަށް ވެސް، ކޮންމެ ދިރޭ އެއްޗެއްގެ ނަސްލު ދެމިގެން ދާނޭ ގޮތާއި، އެ އެއްޗަކަށް އެންމެ ފައިދާހުރި ރަނގަޅު ގޮތް، އެ އެއްޗަކަށް އިލްހާމު ކުރެއްވި إِلٰهއެވެ.",""],["(4) އަދި އެ إِلٰهއީ، ފަތްޕިލާވެއްޔާއި، ވިނަގަސްތަކާއި، ގަސްގަހާގެއްސާއި، ބަގީޗާތައް ބިމުން ނެރުއްވި إِلٰهއެވެ. އަދި އޭގެ ތެރެއިން ބައެއް ތަކެތީގައި އިންސާނުންނަށް ބޭނުންވާ ކާނާއާއި، އަރާމާއި، އުފާ، އެ إِلٰهُ ލެއްވިއެވެ. އަދި އޭގެ ތެރެއިން ބައެއް ތަކެތީގައި ދިރޭތަކެއްޗަށް ބޭނުންވާ ކާނާއާއި، އަރާމާއި، އުފާ، އެ إِلٰهُ ލެއްވިއެވެ.",""],["(5) އަދި ފެހިކުލައިގެ އެ ފަދަ ރިވެތި ގަސްތަކާއި، ވިނަތަކާއި، ފަތްޕިލާވެލި، ދުވަސްކޮޅަކުން މަރުވެ ހިކުމަށް ފަހު ވަޔާ އެކު ބުރައިގެންދާ ކުނޑިތަކެއް ކަމުގައި އެ ތަކެތި ވެދެއެވެ. ދަންނާށެވެ! ފެހިކުލައިގެ އެ ފަދަ ރިވެތި ގަސްތަކާއި، ވިނަތަކާއި، ފަތްޕިލާވެއްޔާއި ހުރިހައި ތަކެއްޗަކަށް ވެސް އެ ހުރިހައި ބަދަލެއް ގެންނަވަނީ، اللهُ  ފިޔަވައި އެހެން އެއްވެސް ފަރާތަކުން ނޫނެވެ.",""],["(6) ވަޙީގެ އަމާނާތްތެރިޔާ، جِبْرِيْلُ  މެދުވެރިކުރައްވައި، ތިމަން إِلٰهُ، އިބަ ރަސޫލާއަށް ޤުރްއާން އުނގަންނަވައި ދެއްވާހުށީމެވެ. ވުމާއެކު، އިބަ ރަސޫލާ އެ ޤުރްއާން ހަނދުމަފުޅުނެތިގެނެއް ނުދާނެތެވެ. އެހެނީ، ތިމަން إِلٰهُ ވަނީ، އެ ކަން އެ ގޮތަށް މިންވަރުކުރައްވައި ނިންމަވައިފައެވެ. ވީމާ، ޤުރްއާން ހަނދުމަފުޅުނެތިދާނޭ ކަމަށް ޓަކައި، އިބަ ރަސޫލާ ބިރުފުޅުގެންވަޑައިނުގަންނަވާށެވެ! ދަންނާށެވެ! ވަޙީ ބާވައިލެއްވުމަށް ފެއްޓެވި ދުވަސްވަރު، جِبْرِيْلُ  ވަޙީއާއިގެން ވަޑައިގެން، رَسُولُ اللهِ އަށް އެ ވަޙީ ބަސްފުޅުތައް ފުރިހަމަޔަށް އިއްވަވައި ނިންމެވުމުގެ ކުރީން، ރަސޫލާ އަވަސްއަވަހަށް އެ ވަޙީ ބަސްފުޅުތައް ކިޔަވައިވިދާޅުވާން ފައްޓަވާކަމުގައި ވިއެވެ. އެއީ، އެ ގެންނެވި ވަޙީގެ ބަސްފުޅުތައް ހަނދުމަފުޅު ނެތިދާނެތީއެވެ. ވުމާއެކު، ޤުރްއާނުގެ އެއްވެސް އަކުރެއް ލަފްޒެއް އަދި އާޔަތެއް ވިއަސް، رَسُولُ اللهِ  ހަނދުމަފުޅުނުނެތޭނޭ ކަން އަންގަވައި، އެ ސާހިބާގެ ހިތްޕުޅުހަމަޖައްސަވައިދެއްވުމުގެ ގޮތުން، اللهُ  މި އާޔަތް ބާވައިލެއްވިއެވެ.[93]","[93]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الْأشْقَر"],["(7) ނަމަވެސް، ޤުރްއާނުގެ އާޔަތްތަކުގެ ތެރެއިން އާޔަތެއް މަންސޫޚުކުރެއްވުމަށް، اللهُ  އިރާދަކުރައްވައިފި ނަމަ، އެ އާޔަތެއް، އިބަ ރަސޫލާ ހަނދުމަފުޅުނެތިދާނެތެވެ. ދަންނާށެވެ! ފައުޅުވެގެންވާ ކަންތައްތަކާއި، ވަންހަނާވެގެންވާ ކަންތައްތަކާއި، އަޅުތަކުންނަށް ލާބައާއި މަންފާހުރި ގޮތާއި، ހުރިހައި ކަމެއްގެ ސިއްރާއި، ފައުޅާއި، ކޮންމެ އެއްޗަކާއި ކަމެއްގެ ނިމުން، اللهُ  މޮޅަށް ދެނެވޮޑިގެންވާކަން ކަށަވަރެވެ. ކަން މިހެން ހުރުމާ އެކު، އެ إِلٰهُގެ ޙިކުމަތްވަންތަކަމާއި ދެނެވޮޑިގަތުމުގެ މަތިވެރިކަމުން، ޤުރްއާނުގެ ބައެއް އާޔަތްތައް، އެ إِلٰهُ މަންސޫޚުކުރައްވަތެވެ.",""],["(8) އަދި، އިސްލާމް ދީނުގެ ކޮންމެ ކަމެއްގައިމެ ލުއިފަސޭހަގޮތް، އިބަ ރަސޫލާއަށާއި، އިބަ ރަސޫލާގެ އުންމަތުގެ މީހުންނަށް ތިމަން إِلٰهُ،ޝަރުޢުކޮށްދެއްވާހުށީމެވެ. އެހެންކަމުން، ސުވަރުގެ ވަންތަވެރީންގެ ޢަމަލުން ޢަމަލު ކުރެއްވުން ވެސް، ތިމަން إِلٰهُ، އިބަ ރަސޫލާއަށް ފަސޭހަކޮށް ދެއްވާހުށީމެވެ. ވީމާ، އިބަ ރަސޫލާގެ ސިޔަރަތަކީ، ދީލަތިފުޅުކަމާއި އޯގާވެރިކަމެވެ. ރިސާލަތާއި ދަޢުވަތަކީ، އެ ރިސާލަތާއި ދަޢުވަތު ޤަބޫލުކުރާ ބަޔަކަށް ސުވަރުގޭގައި ލިބޭނޭ ނިޢުމަތުގެ ވާހަކައިން، މީސްތަކުންނަށް އުފައުވެރިކަމުގެ ޚަބަރުދެއްވުމެވެ.",""],["(9) އޭ ރަސޫލާއެވެ! އިބަ ރަސޫލާއަށް ތިމަން إِلٰهُ ބާވައިލައްވާ ޤުރްއާނުން، އިބަ ރަސޫލާ މީސްތަކުންނަށް ނަސޭހަތްތެރިވެވަޑައިގަންނަވާށެވެ! އެއީ، އިބަ ރަސޫލާ ދެއްވާ އިރްޝާދާއި ނަސޭހަތުން އެއް ބަޔަކަށް ފައިދާކޮށް އަދި އަނެއް ބަޔަކަށް ފައިދާ ނުކުރި ކަމުގައި ވިއަސް މެއެވެ. އަދި ދީނުގެ މަގަށް އެބައިމީހުންނަށް އިރްޝާދުދެއްވައި ހެޔޮ ކަންތައްތަކަށް މަގުދައްކަވާށެވެ! އަދި، ތިމަން إِلٰهُގެ އެއްކައުވަންތަކަމާއި ކުޅަދުންވަންތަކަން އެބައިމީހުންނަށް ހަނދުމަކޮށްދެއްވާށެވެ! އެހެނީ، އިބަ ރަސޫލާގެ ވާޖިބަކީ، މީސްތަކުންނަށް އިސްލާމް ދީނުގެ ދަޢުވަތުދެއްވުން މަތީ، ދެމިހުންނެވުމެވެ.އެއީ، އެއް ބަޔަކު ޤަބޫލުކޮށް އަނެއް ބަޔަކު ޤަބޫލުނުކުރި ކަމުގައި ވިއަސް މެއެވެ.",""],["(10) ބަޔާންވެދިޔަ ފަދައިން، އިބަ ރަސޫލާ ޢަމަލުކުރެއްވުމުން، اللهُ އަށް ބިރުވެތިވާ މީހާ، އިބަ ރަސޫލާގެ ނަސޭހަތާއި އިރުޝާދުން ފައިދާ ލިބިގަނެ، އިސްލާމް ދީން ޤަބޫލުކޮށް، އެ ދީންމަތީ ސާބިތުވެ ދެމިހުންނާނެތެވެ.",""],["(11) އަދި، اللهُ އަށް ބިރުވެތިނުވާ މީހާ، އިބަ ރަސޫލާ ދެއްވާ ނަސޭހަތާއި އިރްޝާދަށް ފުރަގަސްދީ ބޮޑާވެގަނެ، އެ ނަސޭހަތާ ދުރުވެގަނެތެވެ. ހަމަކަށަވަރުން، އިބަ ރަސޫލާ ދެއްވާ ނަސޭހަތާއި އިރްޝާދަށް ފުރަގަސްދޭނީ އެންމެބޮޑު އަބާއްޖަވެރިއާއެވެ. އެހެނީ، އޭނާގެ ހިތުގައިވަނީ ކަނުއަނދިރި ކަމެވެ. ވީމާ، އެ ފަދަ މީހަކު އިޞްލާޙުވުމަކީ، ވަރަށް ވެސް ދުރުގައިވާ ކަމެކެވެ.",""],["(12) އަދި، އިބަ ރަސޫލާ ދެއްވާ ނަސޭހަތާއި އިރްޝާދަށް ފުރަގަސްދީ އުޅޭ ކޮންމެ ނުބައި ނުލަފާ އަބާއްޖަވެރިއަކީ، ނަރަކައިގެ ބޮޑުވެގެންވާ އަލިފާންގަނޑުގެ ތެރެއަށް ވަދެ، އެ ތާނގެ ވޭންދެނިވި ޢަޛާބުގެ ރަހަ ލިބިގަންނާނޭ މީހެކެވެ. އެއީ، އިބަ ރަސޫލާގެ ދަޢުވަތު ދޮގުކޮށް އީމާންކަމަށް ފުރަގަސްދިނުމުގެ ސަބަބުން، އޭނާއަށް ލިބުން ޙައްޤު ސަޒާއެކެވެ.",""],["(13) ދެންފަހެ، އެ ނަރަކައަށް ވަންނަ އަބާއްޖަވެރިއާ، އެނަރަކައިގެ ގަދަފަދަ ޢަޛާބު ލިބިލިބި ތާއަބަދު އެ ތާނގައި އޮންނައިރު، މަރެއް ވެސް ނުމެ ވާނެތެވެ. އަދި ފައިދާއާއި އަރާމުލިބެނިވި ދިރުމެއް ވިއަސް،އެ ނަރަކައިގައި އޭނާއަކަށް ނުމެ ލިބޭނޭ މެއެވެ. އަދި އޭނާއަށް ލިބޭ ޢަޛާބާއި ވޭނުން، ދުވަހަކު ވެސް އޭނާ ސަލާމަތެއް ނުމެވާނޭމެއެވެ.",""],["(14) ކާފިރުކަމާއި، ޝިރްކުރުމުގެ ނުބައި ޢަމަލުތަކާއި ފާފަތަކުން ތިމާގެ ނަފްސު ޠާހިރުކޮށް، اللهُ ގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެ، އެ އީމާންކަމުން ޒީނަތްތެރިވެ، އިސްލާމީ ޝަރީޢަތުގައި، اللهُ  އަންގަވައިފައިވާ ގޮތަށް، އެންމެހައި އަޅުކަން، އެ إِلٰهއަށް ޚާލިޞްކޮށްފި މީހާ، ނުހަނު ބޮޑު ކާމިޔާބީއަކުން ކާމިޔާބުވެއްޖެ ކަން ކަށަވަރެވެ.",""],["(15) އަދި ދަންނާށެވެ! އެ ފަދަ މީހާ ވާހުށީ، އޭނާގެ ވެރި إِلٰهُގެ އިސްމުފުޅު ހަނދުމަކޮށް، ޛިކުރުކޮށް، ދީނުގެ ތަނބުކަމުގައިވާ ނަމާދުޤާއިމުކުރާ މީހަކު ކަމުގައި ވެސް މެއެވެ.",""],["(16) އަދި ކިއެއްތަ! އަބަދަށް ދެމިހުންނަނިވި އާޚިރަތުގެ އަރާމާއި، އުފަލާއި، ދާއިމީ ނިޢުމަތަށްވުރެން، ތިޔަބައިމީހުން އެދެނީ އަދި އިސްކުރަނީ ފަނާވެދަނިވި ދުނިޔޭގެ ދިރިއުޅުމާއި، އަރާމާއި، އުފަލާއި، މަޖަލެވެ.",""],["(17) އަދި އަބަދުގެއަބަދަށް ދެމިހުންނަނިވި އަރާމާއި އުފާ ލިބެނިވި ހެޔޮކަން ބޮޑު ނިޢުމަތްތަކަކީ، އާޚިރަތުގެ ނިޢުމަތްތައް ކަމުގައި ވާއިރު ވެސް، އާޚިރަތުގެ ނިޢުމަތަށްވުރެން، ދުނިޔޭގެ ފަނާވެދަނިވި އަރާމާއި އުފަލަށް، ތިޔަބައިމީހުން ތިޔަ ލޯބިކުރަނީ މާ ބޮޑަށެވެ.",""],["(18) ހަމަކަށަވަރުން، ޤުރްއާނުގެ ކުރީން ބާވައިލެއްވުނު ފޮތްތަކުގައި ވެސް، ތައުޙީދުގެ ވާހަކަ ބަޔާންކުރެއްވިފައި ވެއެވެ. އަދި ޝިރްކުކުރުމުގެ ނުބައި ޢަމަލުތަކާއި ފާފަތަކުން ޠާހިރުވުމަށް ވެސް، ގޮވައިލެއްވިފައިވާ ކަން ކަށަވަރެވެ.",""],["(19) އަދި ޤުރްއާނުގެ ކުރީން، إِبْرَاهِيمُ އާއި مُوسَى އަށް ބާވައިލެއްވުނު ފަތްފުށްތަކުގައި ވެސް، ދުނިޔެއަށްވުރެން، އާޚިރަތުގެ ހެޔޮކަން އެތައްއެތައް ގުނައަކަށް އިތުރުވެގެންވާ ވާހަކަ ވެސް ވެއެވެ. ދަންނާށެވެ! مُوسَى އަށް ބާވައިލެއްވުނު ފަތްފުށްތަކާއި، އެ ރަސޫލާއަށް ބާވައިލެއްވުނު ތައުރާތަކީ މުޅީން ތަފާތު ވަކި ދެ އެއްޗެކެވެ. އެހެނީ، مُوسَى އަށް ދެއްވުނު ތައުރާތުގެ އިތުރަށް، ދިހަ ޞުޙްފު ވެސް، އެ ރަސޫލާއަށް ދެއްވުނުކަމަށް ރިވާވެގެން ވެއެވެ. أَبُو ذَرٍّގެ އަރިހުން ރިވާވެގެން ވެއެވެ. مُوسَى އަށް ބާވައިލެއްވުނު ޞުޙްފުތަކުގައި ހުރީ ކޮން އެއްޗެއް ކަން އޮޅުންފިލުވުމުގެ ގޮތުން، رَسُولُ الله ގެ އަރިހުގައި އަހުރެން ސުވާލުދެންނެވީމެވެ. ދެން، رَسُولُ الله  ޙަދީޘުކުރެއްވިއެވެ. އެ ޞުޙްފުތަކުގައި ވަނީ، މުޅީން ވެސް ޢިބްރަތާއި ނަސޭހަތުގެ ބަސްފުޅުތަކެވެ.[94] مُوسَى އަށް ބާވައިލެއްވުނު ޞުޙްފުތަކުގައި ހުރި ބައެއް ޢިބްރަތްތެރި ބަސްފުޅުތަކުގެ ތެރޭގައި ވެއެވެ. “ނަރަކައަކީ ހެއްދެވިގެންވާ ތަނެއް ކަން ޤަބޫލުކުރާ މީހާ، އެ ނަރަކައިގެ މަތީން ޣާފިލުވެ، ހީ ސަމާސާކޮށް އުޅޭކަމީ ޙައިރާންވާން ޖެހޭ ކަމެކެވެ. އަދި މަރަކީ އަންނާނޭ އެއްޗެއް ކަން ޤަބޫލުކޮށް ޔަޤީންކުރާ މީހާ، މަރު ހަނދާންނުކޮށް، އެ ކަމުގެ މަތީން ޣާފިލުވެ، އެއްވެސް ބިރެއްނެތި ކުޅިވަރާއި މަޖަލުގައި ވަގުތު ހޭދަކޮށް، އުފަލުގައި ހުރެވޭކަމީ ވެސް ޙައިރާންވާން ޖެހޭ ކަމެކެވެ. އަދި މިންވަރަށް އީމާންވާ މީހާ، މުޞީބާތެއް ދިމާވުމުން ހިތް ނުތަނަވަސްވެ ހިތާމައިން ފުރޭ ކަމީ ވެސް ޙައިރާންވާން ޖެހޭ ކަމެކެވެ. އަދި ދުނިޔޭގެ އަހްލުވެރީންނާ އެކު އެ ދުނިޔެ އެނބުރެމުން ސެނބުރެމުންދާ ކަމުގެ ޙަޤީޤަތް ފެންނަ އިރު ވެސް، ދުނިޔޭގެ ހެއްލުންތެރިކަމުގެ ދަޅައިގައި ޖެހި، އެ ދުނިޔެއާ މެދު ހިތްހަމަޖެހިގެން އިންސާނާ ހުންނަކަމީ ވެސް ޙައިރާންވާން ޖެހޭ ކަމެކެވެ.][95] އަދި އަޅުތަކުން ދުނިޔޭގައި ކުޅަ ޢަމަލުތަކާ މެދު، ޤިޔާމަތް ޤާއިމުވާ ދުވަހުން ސުވާލުކުރެއްވި، އެ ޢަމަލުތަކުގެ ޙިސާބުބެއްލެވޭނޭ ކަން ޤަބޫލުކޮށް ޔަޤީންކުރާ މީހާ، ހެޔޮ ޢަމަލުނުކޮށް، އެ ދުވަހަށް ޓަކައި ތައްޔާރުނުވެ ހުންނަކަމީ ވެސް، އަޖައިބުވެ ޙައިރާންވާންޖެހޭ ކަމެކެވެ.[96] އަދި ދަންނާށެވެ! ކޮންމެ ނަފްސަކަށް ވެސް ޠާހިރުކަން ލިބޭނީ، اللهُ ގެ އެއްކައުވަންތަކަން ތެދުކޮށް، ޤަބޫލުކޮށް، ޝިރްކުގެ އެންމެހައި ޢަމަލުތަކުން ދުރުވެވިގެންނެވެ. އަދި، اللهُ ގެ ޙަޟްރަތުން، ކީރިތި ރަސޫލާ ގެންނެވި އެންމެހައި ކަންތައްތަކަށް ޢަމަލީ ގޮތުން ކިޔަމަންތެރިވެ، އެ ރަސޫލާއާ ތަބާވެގެންނެވެ. އަދި ވަކީން ޚާއްޞަކޮށް ފަރްޟު ފަސް ނަމާދުކުރުމުގެ އިތުރަށް، اللهُ އަށް ޛިކްރުކޮށް، އެ إِلٰهُ ހަނދުމަކުރުމުންނެވެ.[97]","[94]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\r[95]- بَرِيقَةُ مَحْمُودِيَّة لِمُحَمَّدِ بْنِ مُحَمَّدِ بْنِ مُصْطَفَى بْنِ عُثْمَانَ، أَبُو سَعِيدِ الْخَادِمِي الْحَنَفِي (اَلْمُتَوَفَّى: 1156ه)\r[96]- لُبَابُ التَّأْوِيلِ فِي مَعَانِي التَّنْزِيلِ لِعَلَاءِ الدِّينِ عَلِيِّ بْنِ مُحَمَّدِ الشِّيحِي أَبُو الْحَسَن، الْمَعْرُوفُ بِالْخَازِنِ (الْمُتَوَفَّى: 741ه)\r[97]- تَفْسِيرُ الشَّيخِ حُسَين دِيدِي مَلِمْجِي"],["سُورَةُ الْغَاشِيَةއަކީ މައްކީ ސޫރަތެކެވެ. މި ސޫރަތުގައި ވަނީ (26) ސައްބީސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (88) އައްޑިހަ އަށްވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الذَّارِيَاتއަށް ފަހުގައެވެ. މި ސޫރަތް ފެށިފައިވަނީ ސުވާލުގެ ލަފްޒެއްކަމުގައިވާ “هل] މި ލަފްޒުންނެވެ. اَلْغَاشِيَةއަކީ ޤިޔާމަތް ދުވަހުގެ ނަންތަކުގެ ތެރެއިން ނަމެކެވެ.[98] މި ސޫރަތް ފައްޓަވައިފައި ވަނީ، ޤިޔާމަތް ދުވަހަކީ ކޮން ދުވަހެއް ކަމާއި، އެ ދުވަހުން މީސްތަކުން ދެ ބަޔަކަށް ބެހޭނޭ ވާހަކައިންނެވެ. އެއް ބަޔަކު ވާހުށީ ސުވަރުގޭގެ އަހުލުވެރީން ކަމުގައެވެ. އަނެއް ބަޔަކު ވާހުށީ ނަރަކައިގެ އަހުލުވެރީން ކަމުގައެވެ. އެއަށްފަހު، މި ސޫރަތުގައި ބަޔާންކުރައްވައިފައި ވަނީ، اللهُ ގެ ކުޅަދުންވަންތަކަމުގެ ބޮޑެތި ޢަލާމާތްތަކާއި ހެކިތަކުގެ ވާހަކައެވެ. ދެން އެއަށްފަހު، رَسُولُ اللهِ އަށް އަމުރުކުރައްވައިފައި ވަނީ، މީސްތަކުންނަށް އިސްލާމް ދީނުގެ ދަޢުވަތު ދެއްވުމަށާއި، އެ ދީން ޤަބޫލު ކުރުމަށް ނަސޭހަތްތެރިވެވަޑައިގަތުމަށެވެ. މި ސޫރަތުގެ ފަހުކޮޅުގައިވަނީ، ޤިޔާމަތް ޤާއިމުވާ ދުވަހުން، އެންމެހައި ޚަލްޤުތަކުން އެނބުރި ދާން ޖެހޭނީ، اللهُ ގެ ޙަޟްރަތަށް ކަމާއި، ދުނިޔޭގައި އެބައިމީހުން ކުޅަ ޢަމަލުތަކުގެ ޙިސާބު، އެ ދުވަހުން ބައްލަވާނޭ ވާހަކައެވެ.[99]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! ހަމަބުއްދިފިލައިދާ ފަދަ ބޮޑު ބިރުވެރިކަން، އެންމެހައި މީސްތަކުންނަށް ވެރިކުރުވަނިވި ޤިޔާމަތް ދުވަހުގެ ވާހަކަ، އިބަ ރަސޫލާއާ ހަމަޔަށް އައިސްފައިވޭތޯއެވެ؟","[98]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[99]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އެ ދުވަހުން، ކާފިރުންނަށް ލިބޭ ޢަޛާބާއި އެބައިމީހުން ފަޟީޙަތްވާލެއް ބޮޑުކަމުން، އެބައިމީހުން ތިބޭނީ ދެރަވެ ނިކަމެތިވެ އިސްދަށަށްޖެހިފައެވެ. އެހެންކަމުން، އެބައިމީހުންގެ މޫނުމަތީން ފެންނާނީ ހިތާމައާއި، ވޭނާއި، ދެރަކަމާއި، ނިކަމެތިކަމުގެ އަސަރުތަކެވެ.",""],["(3) اللهُ  ފިޔަވައި އެހެން ފަރާތްތަކަށް އަޅުކަންކުރި މީހުންގެ ތެރެއިން، އެ إِلٰهއަށް އީމާންވެ ތައުބާ ނުވެ ތިބި ޙާލު މަރުވި މީހުންނަކީ ކާފިރުންނެވެ. ވީމާ، ޤިޔާމަތް ދުވަހުން، އެ ކާފިރުން އުފުލާ އަލިފާނުގެ ކަސްތަޅުތަކާއި، ހިލިހިލާތަކުގެ ބުރަކަމާއި، އަޅާވޭނުގެ ސަބަބުން، ވަރުބަލިވެ ލޮޑުވެފައިވާ ކަން އެބައިމީހުންގެ މޫނުމަތީން ރަނގަޅަށް ފެންނާނެތެވެ.",""],["(4) ނުހަނުބޮޑަށް ރޯކުރެވި ހުޅު އަރައަރައި ހުންނަ ހޫނުކަންގަދަ ނަރަކައިގެ އަލިފާނުގައި އެބައިމީހުން އަނދައަނދާ ތިބޭނެތެވެ. އެ ތާނގައި ތިބޭއިރު، އެބައިމީހުންގެ ހަށިތަކުގެ ހަންގަނޑު ފިހި މަސްތައް ވިރި އޮހޮރިގެންދާނެތެވެ. އެ ފަދައިން ހަންގަނޑާއި މަސްތައް ވިރިގެންދާ ކޮންމެ ފަހަރަކުމެ އަލުން އަނބުރާ އިހު ހުރި ގޮތަށް އިޢާދަކުރެއްވޭނެތެވެ. އަދި ދުވަހަކު ވެސް އެބައިމީހުންނަކަށް އެ ނަރަކައަކުން ނުނިކުމެވޭނެތެވެ. އަދި އެ ޢަޛާބުން ސަލާމަތެއް ނުމެވެވޭނޭމެއެވެ. ދަންނާށެވެ! اَلْحَسَنُ الْبَصَرِي  ވިދާޅުވިއެވެ. ޚަލީފާ عُمَرُ بْنُ الْخَطَّابِ  ޝާމުކަރައަށް ވަޑައިގަތުމުން، ނުހަނު ބައުވެފައި އޮތް ކަޅު ޖުއްބާއެއް ލައިގެން ހުރި، ޢުމުރުން ދުވަސްވެ، ބަލިކަށިވެ، ގައިގައި ރޫޖެހިފައިވާ މުސްކުޅި ރާހިބަކު، ޚަލީފާގެ އަރިހަށް ޒިޔާރަތްކުރިއެވެ. ފަހެ، ޚަލީފާ عُمَرُ بْنُ الْخَطَّابِ އަށް އެ ރާހިބު މީހާ ފެނިވަޑައިގަތުމުން ނުހަނު ބޮޑަށް ކީރިތިކުރެއްވިއެވެ. ދެން، ޚަލީފާ عُمَرُގެ އަރިހުގައި ދެންނެވުނެވެ. އޭ އަމީރުލްމުއުމިނީންއެވެ. އޭނާއަކީ ނަޞްރާނީއެކެވެ. ވީއިރު، އޭނާއާ މެދު ތިޔަ ފަދައިން، ތިޔަ ކީރިތި ކުރައްވަނީ ކީއްވެގެންތޯއެވެ؟ ދެން، عُمَرُ  ވިދާޅުވިއެވެ. އަހުރެންނަށް ރޮވުނީ، اللهُ ގެ ވަޙީ ބަސްފުޅު (عَامِلَةٌ نَاصِبَةٌ تَصْلَى نَارًا حَامِيَةً) މި އާޔަތްތައް ހަނދާންވުމުން، އޭނާގެ ޙިސާބުބެއްލެވޭނޭ ގޮތާ މެދު ވީ ދެރައިގެ ބޮޑުކަމުންނެވެ.އެހެނީ، މި ނިކަމެތި މީހާގެ މުޅި ޢުމުރު އޭނާ ހޭދަކޮށްފައި އެ ވަނީ، اللهُ ގެ ރުހިވޮޑިގަތުން ޙާޞިލުކުރުމަށެވެ. ނަމަވެސް، އޭނާގެ ޢަމަލުތައް ހުރީ، اللهُ ގެ ރުހިވޮޑިގަތުން ޙާޞިލުވާ ފަދަ ގޮތަކަށް ނޫނެވެ. އަދި ގިނަގުނަ އުންމީދުތަކެއް ވެސް އޭނާ ކުރިއެވެ. ނަމަވެސް، އޭނާ އެ ކުރި އުންމީދުތަކަކީ މުޅީން ވެސް ބާޠިލު އުންމީދުތަކެކެވެ.[100]","[100]- اَلْجَامِعُ الَأْحْكَامُ الْقُرْآنُ لِلإْمَامِ الْقُرْطُبِي"],["(5) ހޫނުކަން ނިހާޔަތަށް ގޮސްފައިވާ ފެންގަނޑަކުން، އެ ނަރަކަވަންތަވެރީންނަށް ބޯންދެއްވޭނެތެވެ. އެ ފެން ބުއިމުން، ގޮހޮރު ފޫގޮސް ކަށިތަކުން މަސްތައް ވަކިވާނެތެވެ. އެ ފަދައިން މަސްތައް ވަކިވާ ކޮންމެ ފަހަރަކު އަލުން އަނބުރާ އިހު ހުރި ގޮތަށް އިޢާދަކުރެއްވޭނެތެވެ.",""],["(6) ކަށި ގިނަ ގަހެއްގައި އަޅާ، ޟަރީޢު ކިޔާ ނުހަނު ހިތިކަން ގަދަ، ކަށި ގިނަ، ވިހަ އެއްޗެއް މެނުވީ އެހެން އެއްވެސް އެއްޗެއް، އެ ނަރަކައިގައި އެ ތާނގެ އަހްލުވެރީންނަކަށް ކާކަށް ނުލިބޭނެތެވެ. ދަންނާށެވެ! ޟަރީޢު ކިޔަނީ، އައްޝަބްރަޤު ކިޔާ ގަހެއްގައި އަޅާ ނުހަނު ކަށި ގިނަ އެއްޗެއް ހިކުމުން އެއަށެވެ. އެއީ، ވަރަށް ހިތި ރަހަ ގަދަ އެއްޗެކެވެ.[101]","[101]- تَفْسِيرُ جَامِعِ الْبَيَانِ لِلإْمَامِ مُحَمَّدِ بْنِ جَرِيرِ الطَّبَرِي"],["(7) އެ ޟަރީޢު ކެއުމުން، އެ މީހާގެ ބަނޑުހައިހޫނުކަން ފިލައި ރޫފަ ރަނގަޅުވެ ހަށިގަނޑަށް ހަކަތައާއި ބާރު ނުމެ ގެނެސްދޭނޭމެއެވެ.",""],["(8) ޤިޔާމަތް ދުވަހުން، މުއުމިނުންނަށް ލިބޭ ތަފާތު ނިޢުމަތްތަކުގެ ގިނަކަމުން، އެބައިމީހުންގެ މޫނުތައް ހުންނާނީ، ނުހަނު ތާޒާވެ އަލިވެ އުފަލުން ފޮޅިފައެވެ.",""],["(9) ދުނިޔޭގައި އުޅުނު އިރު، މުއުމިނުން ކުޅަ ހެޔޮ ޢަމަލުތަކަށް ޓަކައި، اللهُ  އެބައިމީހުންނަށް ދެއްވާ މަތިވެރި ޘަވާބާއި ނިޢުމަތްތަކަށް ރުހިގެންވާ ޙާލު، ސުވަރުގޭގައި އެބައިމީހުން ދާއިމަށް ދެމިތިބޭނެތެވެ.",""],["(10) އެ ސުވަރުގެއަކީ، އެ ތާނގެ މާތްކަމާއި، ދަރަޖައާއި، އަގު، އެއްގޮތަކަށް ވެސް ވަޒަންނުކުރެވޭފަދަ މަތިވެރި ތަނެކެވެ.",""],["(11) ވިޔާނުދާ ބޭކާރު އެއްވެސް ވާހަކައެއް އަދި ބާޠިލު ވާހަކައެއް ވިއަސް، އެ ސުވަރުގޭގައި އެބައިމީހުންނަކަށް ނުއިވޭނެތެވެ.",""],["(12) އެއްވެސް ހުއްޓުމެއްނެތި އަބަދުމެ ދެމިދެމިއޮންނަ، ނުހަނު ރަހަ މީރު ފެންއާރެއް އެ ސުވަރުގޭގައި ވާނެތެވެ. އެއީ، އެ إِلٰهُގެ ހަޟްރަތުން މުއުމިނުންނަށް ދެއްވޭ މާތްކަމެއްގެ ގޮތުގައެވެ.",""],["(13) އިށީނދެ އިނުމަށާއި، އޮށޯވެ އޮތުމަށް ވެސް ނުހަނު ފަސޭހަވާނޭ ގޮތަށް ބެހެއްޓިފައިވާ އެނދުތައް، ސުވަރުގޭގެ އަހްލުވެރީންނަށް ޓަކައި އެ ސުވަރުގޭގައި ވެއެވެ. އަދި އެ އެނދުތަކުގައި ތިބޭ އިރު، އިންސާނާގެ ޚިޔާލަށް ވެސް ނުގެނެވޭފަދަ އަރާމު ސުވަރުގޭގެ އަހްލުވެރީންނަށް ލިބޭނެތެވެ.",""],["(14) އަދި ސުވަރުގޭގެ އަހްލުވެރީން ހިތުހުރި ހިނދަކު ބޭނުންވަރަކަށް ބުއިމަށް ޓަކައި، ރަހަމީރު ބުއިމުން ފުރިފައިވާ ކަންވާރުތަކާއި، ދޯރުތަކާއި، ތަށިތައް އެ ސުވަރުގޭގައި ބެހެއްޓިފައި ވާނެތެވެ.",""],["(15) އަދި އަރާމުދެނިވި ބާލީސްތަކާއި، ކަންނެޔޮތައް ވެސް، ސުވަރުގޭގެ އަހްލުވެރީންނަށް ޓަކައި އެ ތާނގެ ދާންތަކާއި އެނދުތަކުގައި އެތުރިފައި ވާނޭމެއެވެ. އެއީ، ބޯ އެޅުމަށާއި ލެނގިލައިގެން ތިބުމަށް ފަސޭހަވާނޭ ގޮތަށެވެ.",""],["(16) އަދި އެންމެހައި ނިޢުމަތްތަކުން ފުރިގެންވާ ސުވަރުގެ ވާނީ، އެ ތާނގެ އަހްލުވެރީންނަށް ޓަކައި، ނުހަނު ރިވެތި އެހައިމެ މޮޅު ދޫލައެޅި ޒީނަތްތެރިކުރެއްވިފައެވެ.",""],["(17) ފަހެ، އެހެނިހެން ޙަޔަވާނުންގެ ހަށިތަކުގައި ލައްވައިފައި ނުވާ އެތައް ސިފައެއް ޖަމަލުގައި ލައްވައި، އިންސާނާ އަޖައިބުވަނިވި ސިފައަކަށް އެ ޖަމަލު އުފައްދަވައިފައިވާ ގޮތާ މެދު، މީސްތަކުން ބަލައި ވިސްނައި ފިކުރުނުކުރަނީ ކީއްވެގެންބާވައެވެ!",""],["(18) އަދި އެއްވެސް ތަނބަކާ ނުލައި އުޑު އުފުއްލަވައި، އެއްވެސް ޢައިބެއް ނެތި އެ އުޑު ބިނާކުރައްވައިފައި ވަނީ ކިހިނަކުން ކޮންފަދައަކުން ކަމާ މެދު، އިންސާނާ އެ އުޑަށް ބަލައި ވިސްނައި ފިކުރުނުކުރަނީ ކީއްވެގެންބާވައެވެ!",""],["(19) އަދި ބިމުގެ އަހްލުވެރީން އެ ތާނގައި ދިރިއުޅޭ އިރު، އެބައިމީހުންނައިގެން އެ ބިން ނުހެލި، ހަމަހިމޭންވެ އޮތުމަށް ޓަކައި، ގަދަފަދަ މުޑިތަކެއްގެ ގޮތުގައި ފަރުބަދަތައް ބިމުގައި ލައްވައިފައި ވަނީ ކިހިނަކުން ކޮންފަދައަކުންކަމާ މެދު ވެސް، އިންސާނާ ބަލައި ވިސްނައި ފިކުރުނުކުރަނީ ކީއްވެގެން ބާވައެވެ!",""],["(20) އަދި ދިރިއުޅުމަށް ފަސޭހަ ތަނެއްގެ ގޮތުގައި، މީސްތަކުންނަށް ޓަކައި، ބިން ފަތުރުއްވައިފައި ވަނީ ކޮންފަދައަކުންކަމާއި، އެބައިމީހުންނަށް ބޭނުންވާ ތަކެތި އެ ތާނގައި ލައްވައިފައިވާ ގޮތާ މެދު، އިންސާނާ ބަލައި ވިސްނައި ފިކުރުނުކުރަނީ ކީއްވެގެންބާވައެވެ!",""],["(21) އޭ ރަސޫލާއެވެ! اللهُ ގެ އެއްކައުވަންތަކަމާއި ކުޅަދުންވަންތަކަން، ޤުރްއާނުގެ އާޔަތްތަކާއި، ކައުނުގައިވާ ތަފާތު ހެކިތަކާއި، ޢަލާމާތްތަކުގެ ޛަރީޢާއިން މީސްތަކުންނަށް ބަޔާންކޮށްދެއްވައި ހަނދާންކޮށްދެއްވާށެވެ! އެހެނީ، އިބަ ރަސޫލާ ވާކަން ކަށަވަރީ، اللهُ ގެ އެއްކައުވަންތަކަމާއި، ކުޅަދުންވަންތަކަން މީސްތަކުންނަށް ބަޔާންކޮށްދެއްވައި ހަނދުމަކޮށްދެއްވާ ރަސޫލަކު ކަމުގައެވެ.",""],["(22) މީސްތަކުންނަށް މަޖުބޫރުކުރައްވައި ބާރުހިންގަވައިގެން، ހިދާޔަތުގެ މަގަށް އެބައިމީހުން ގެންނެވުމަކީ، އެއްގޮތަކަށް ވެސް، އިބަ ރަސޫލާއަށް ކުރެއްވޭނޭ ކަމެއް ނޫނެވެ. އިބަ ރަސޫލާގެ މަސްއޫލިއްޔަތަކީ، ހިދާޔަތުގެ މަގު މީސްތަކުންނަށް ބަޔާންކޮށްދެއްވައި، ނަސޭހަތްތެރިވެވަޑައިގަންނަވައި، ޙުއްޖަތްޤާއިމުކުރެއްވުމެވެ.",""],["(23) ނަމަވެސް، އިބަ ރަސޫލާގެ ދަޢުވަތަށް ފުރަގަސްދީ ކާފިރުވި މީހާ ދަންނާށެވެ! އެ ކަމުގެ ސަބަބުން، ނަރަކައިގެ ގަދަފަދަ ޢަޛާބު، އެ މީހަކަށް ޙައްޤުވެއްޖެ ކަން ކަށަވަރެވެ.",""],["(24) ފަހެ، އިބަ ރަސޫލާގެ ދަޢުވަތަށް ފުރަގަސްދީ ކާފިރުވާ ކޮންމެ މީހަކަށްމެ، ނަރަކައިގެ ދާއިމީ ޢަޛާބު، ޤިޔާމަތް ދުވަހުން، اللهُ  ދެއްވާނެތެވެ. އެއީ، ދުނިޔޭގައި އެ ކާފިރުންގެ ތެރެއިން ބައެއް މީހުންގެ އަތްމަތި ދަތިވެ، ބައެއް މީހުން ހައްޔަރުވެ، އަނެއް ބަޔަކު ނިކަމެތިވެ، ޤަތުލުވުން ފަދަ ޢަޛާބު އެ ކާފިރުންނަށް ލިބުމަށްފަހުގައި ވެސް މެއެވެ.",""],["(25) މަރުވުމަށްފަހު، އެންމެހައި މީސްތަކުން ވެސް އެނބުރިއަންނާނޭ ކަން ކަށަވަރީ، ތިމަން إِلٰهُގެ ޙަޟްރަތަށެވެ.",""],["(26) ދެން، އެބައިމީހުން ދުނިޔޭގައި ކުޅަ ޢަމަލުގެ ޙިސާބު، ޤިޔާމަތް ދުވަހުންް ބައްލަވައި، ކޮންމެ މީހަކަށްމެ އެ މީހަކުކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ ދެއްވުމަކީ ވެސް، ހަމައެކަނި ތިމަން إِلٰهއަށް އޮތް ކަމެއް ކަން ކަށަވަރެވެ. ދަންނާށެވެ! އިންސާނާގެ ލޮލުގެ ކުރިމަތީގައިވާ ތަކެއްޗަށް ބަލައި އެ ތަކެއްޗާ މެދު ވިސްނައި ފިކުރުކޮށްފި ނަމަ، ޝައްކެއް ނެތި އޭނާ ބުނާނީ، އެ ތަކެއްޗަކީ ކޮންމެވެސް ބާރަކުން އުފެދިފައިވާ ތަކެތި ކަމުގައެވެ. އަދި އެ ބާރަކީ، ކަށަކުޅަދުންވަންތަ ޚާލިޤެއްގެ، ކަށަކުޅަދުންވަންތަކަމުގެ ބާރުފުޅު ކަމުގައި ވެސް އޭނާ ޤަބޫލުކުރާނެތެވެ. ވީމާ، އުޑާއި، ބިމާއި، އެ ބިމުގައިވާ ފަރުބަދަތަކާއި، ޖަމަލު ފަދަ ދިރޭ ތަކެއްޗާ މެދު، ބަލައި، ވިސްނައި، ފިކުރުކުރާ ނަމަ، އެ ތަކެތި އުފެއްދެވި، اللهُ ގެ ކަށަކުޅަދުންވަންތަކަން ޤަބޫލުކުރުމަށް ޓަކައި، އެ މީހަކަށް އެ ތަކެތި ފުދޭނެއެވެ.[102]","[102]- تَفْسِيرُ الشَّيخِ حُسَين دِيدِي مَلِمْجِي"],["سُورَةُ الْفَجْرِއަކީ މައްކީ ސޫރަތެކެވެ. މި ސޫރަތުގައި ވަނީ (30) ތިރީސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[103] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (89) އައްޑިހަ ނުވަވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ اللَّيْلِއަށް ފަހުގައެވެ. މި ސޫރަތް ފެށިފައިވަނީ، ހުވާގެ ވަޙީ ބަސްފުޅަކުންނެވެ. މި ސޫރަތުގައި، އެންމެ ފަހަރަކު ވެސް، ޖަލާލަތުގެ އިސްމުފުޅު “اللهُ] އައިސްފައެއް ނުވެއެވެ.[104] މި ސޫރަތުގެ ކުރީކޮޅުގައި، اللهُ  އުފެއްދެވި ބައެއް ތަކެތި ގަންދެއްވައި ހުވާ ބަސްފުޅު ވަޙީކުރައްވައި، އެ إِلٰهُ ކަށަވަރުކޮށްދެއްވައިފައި ވަނީ، مُحَمَّدٌ  ގެންނެވި ރިސާލަތަށް ކާފިރުވާ މީހުންނަށް ޢަޛާބުދެއްވާނޭކަމުގައެވެ. އެއީ، ކުރީގެ އުންމަތްތަކުގައި އުޅުނު ކާފިރުންނަށް ޢަޛާބު ދެއްވިފަދައިންނެވެ. އެއަށްފަހު، އިންސާނާގެ ޠަބީޢަތާ ގުޅޭގޮތުން، ދުނިޔޭގައި އޭނާ ކޮށްއުޅޭ ބައެއް ކަންތައްތަކުގެ ޚަބަރު، اللهُ  މި ސޫރަތުގައި ދެއްވައިފައި ވެއެވެ. އަދި އޭގެ އިތުރަށް، اللهُ ގެ ޙަޟްރަތުގައި، ޤިޔާމަތް ދުވަހުން، އިންސާނާ ހުއްޓި ހުންނާންޖެހޭނޭ ވާހަކައާއި، ނަރަކަ ހާޒިރުކުރެއްވޭނޭ ވާހަކައާއި، އެ ނަރަކައިން އިންސާނާ ސަލާމަތްކުރެވޭނޭ އެއްވެސް ފަރާތެއް، اللهُ  ފިޔަވައި ނުވާނޭކަމުގެ ވާހަކަ މި ސޫރަތުގައި ވެއެވެ. އަދި މި ސޫރަތް ނިންމަވައިލައްވައިފައި ވަނީ، ހެޔޮލަފާ އަޅުތަކުން ސުވަރުގެވަނުމަށް ނިދާ އިއްވެވޭނޭ ވާހަކައިންނެވެ.[105]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ރޭގަނޑުގެ އަނދިރިކަން ފިލައިގޮސް، ފަޖްރުގެ އަލިކަންފާޅުވާ ވަގުތު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.","[103]- تَفْسِيرُ الشَّيخِ حُسَين دِيدِي مَلِمْجِي\r[104]- مَوْقِعُ الْمُصْحَفِ الإِلِكْتُرُونِي - التَّعْرِيفُ بِالسُّوَر\r[105]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި ޙައްޖުމަހުގެ ފުރަތަމަ ދިހަރޭ ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! ޙައްޖުމަހުގެ ފުރަތަމަ ދިހަ ދުވަހަކީ، ޙައްޖުގެ މަތިވެރި އަޅުކަން އަދާކުރެވޭ ދިހަ ދުވަހެވެ. އެހެންކަމުން، އެ ދިހަ ދުވަސް ވަނީ ނުހަނު ބަރަކާތްތެރި ކުރެއްވި މާތްކުރެއްވިގެންނެވެ.",""],["(3) ހިރި ތަކެއްޗާއި އޮނަހިރި ތަކެތި އަދި އެންމެހައި ދިރޭތަކެއްޗާއި ދިރުމެއް ނުވާ ތަކެތި ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! ބައެއް ޢިލްމުވެރީން ވިދާޅުވާގޮތުގައި، اَلشَّفْعُއަކީ، ޙައްޖުވެރީން މިނާގައި ރޭކުރާންޖެހޭ ތިން ރޭގެ ތެރެއިން ފުރަތަމަ ދެ ރެއެވެ. އެ ދެ ރޭ މިނާގައި ތިބުމަށް ފަހު، ޙައްޖުވެރީންގެ ތެރެއިން ބޭނުން މީހަކު، ޙައްޖު މަހުގެ ބާރަވަނަ ދުވަހު ޖަމްރާތަކަށް ހިލަ އުކުމަށް ފަހު، އެ ދުވަހުގެ އިރުއޮއްސުމުގެ ކުރީން މިނާއިން ނުކުތުން ހުއްދަވެގެން ވެއެވެ. އަދި اَلْوَتْرُއަކީ، ޙައްޖުވެރީން މިނާގައި ރޭކުރާ ތިންވަނަ ރެއެވެ.[106]","[106]- زُبْدَةُ التَّفْسِيرِ لِلدُّكْتُورِ مُحَمَّد بْنِ سُلَيْمَانِ الأْشْقَر"],["(4) އަދި ރޭގަނޑުގެ ވަގުތު އައިސް އަނދިރިކަން ފެތުރި، އެ އަނދިރިކަމުގެ ތެރޭގައި ރޭގަނޑު ވޭތުވަމުންދާ ހިނދު، އެ ރޭގަނޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(5) އެ ތަކެއްޗާއި، އެ ވަގުތުތަކާއި އެ ކަންކަން ގަންދެއްވައި، اللهُ  ވަޙީކުރެއްވި ހުވާ ބަސްފުޅަކީ، ސަލާމަތް ބުއްދި ލިބިހުރުމާ އެކު ވިސްނައި ފިކުރުކުރާ ކޮންމެ މީހަކަށްމެ، اللهُ ގެ ކަށަކުޅަދުންވަންތަކަމުގެ ބޮޑުކަން އެނގި ޔަޤީންވާ ފަދަ ހުވާ ބަސްފުޅެއް ކަމުގައި ނުވޭހެއްޔެވެ؟ އާނއެކެވެ! އެ ހުވާ ބަސްފުޅަކީ، ސަލާމަތް ބުއްދި ލިބިހުރުމާ އެކު ވިސްނައި ފިކުރުކުރާ ކޮންމެ މީހަކަށްމެ، الله ގެ ކަށަކުޅަދުންވަންތަކަމުގެ ބޮޑު ކަން އެނގި ޔަޤީންވާ ފަދަ ހުވާ ބަސްފުޅެއް ކަން ކަށަވަރެވެ.",""],["(6) އިބަ ރަސޫލާގެ ސާހިބުވަންތަ إِلٰهُ، ޢާދު ބާގައިގެ މީހުން ހަލާކުކުރައްވައި ނެތިކުރެއްވި ގޮތް އިބަ ރަސޫލާއަށް އެނގިވަޑައިގެންފައި ނުވޭތޯއެވެ؟",""],["(7) ޢާދު ބާގައިގެ މީހުންނަކީ، “އިރަމު] މި ނަން ކިޔުނު ރަށުގެ އަހްލުވެރީންނެވެ. އެއީ، ތަނބުތަކުގެ މަތީގައި ބިނާކުރެވިފައިވާ އުސް ޢިމާރާތްތަކާއި ބިޔަ ގަނޑުވަރުތައް ނުހަނު ގިނަ ރަށެކެވެ.[107] ދަންނާށެވެ! އިރަމުގެ އަހްލުވެރީން އުޅެފައި ވަނީ، عُمَانއާއި حَضْرَمَوْتَއާ ދެމެދުގައެވެ.[108] އެއީ، މިހާރުގެ ސުޢޫދީ ޢަރަބިޔާގެ އިރުދެކުނުގައި އެ އޮތް ސަހަރާއެވެ. ބައެއް ޢިލްމުވެރީންގެ ނަޒަރުގައި “އިރަމު] ކިޔަނީ ޢާދު ބާގައިގެ ވަކި ޤަބީލާއަކަށެވެ. އަދި ބައެއް ޢިލްމުވެރީންގެ ނަޒަރުގައި “އިރަމު] ކިޔަނީ އެބައިމީހުން އުޅުނު ރަށަށެވެ.","[107]- التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي\r[108]- تَفْسِيرُ جَامِعِ الْبَيَانِ لِلإْمَامِ مُحَمَّدِ بْنِ جَرِيرِ الطَّبَرِي"],["(8) އިރަމުގެ ގަނޑުވަރުތަކާއި ބިނާތައް ފަދަ ރިވެތި ވަރުގަދަ ގަނޑުވަރުތަކަކާއި ބިނާތަކެއް އެއްވެސް ރަށެއްގައި ހެދިފައެއް ނުވެއެވެ. އަދި އެ ރަށަކީ، ބިމުގައި އުފެދޭ ތަކެއްޗާއި ރޯދިބަރަކާތް ގިނަ ރަށެކެވެ. އަދި އެ ރަށުގެ މީހުންނަކީ، ހަށިގަނޑު ބިޔަ ނުހަނު ވަރުގަދަ ބޮޑެތި ބަޔެކެވެ.",""],["(9) އަދި ޘަމޫދު ބާގައިގެ މީހުން ހަލާކުކުރައްވައި ނެތިކުރެއްވި ގޮތް، އިބަ ރަސޫލާއަށް އެނގިވަޑައިގެންފައި ނުވޭތޯއެވެ؟ އެބައިމީހުންނަކީ، “الْحِجْرُ] މި ނަން ކިޔުނު ތަނެއްގައި ދިރިއުޅުނު ބަޔެކެވެ. އެއީ، މަދީނާއިން ޝާމުކަރައަށް ދަތުރުކުރާ މަގުގައި އޮންނަ “وَادِى القُرَى]އާއި އެ ތާނގެ ވަށައިގެން ހުރި ރަށްތަކެކެވެ.[109] އެހެންކަމުން، ޘަމޫދު ބާގައިގެ މީހުންނަކީ، “وَادِى القُرَى]ގެ ފަރުބަދަތައް ކަނޑައިގެން ގެދޮރުއަޅައި ޢިމާރާތްކޮށް އުޅުނު މީހުންނެވެ.","[109]- تَفْسِيرُ جَامِعِ الْبَيَانِ لِلإْمَامِ مُحَمَّدِ بْنِ جَرِيرِ الطَّبَرِي"],["(10) އަދި ނުހަނު ވަރުގަދަ ތަނބުތަކެއްގެ މަތީގައި ބިނާކުރެވިފައިވާ ގަނޑުވަރުތަކާއި، ބޮޑެތި ބިނާތަކާއި، ޢިމާރާތްތަކާއި، އަހްރާމުތަކާއި، ކުޅިވަރުކުޅޭ ތަންތަން ހެދިފައިވާ މިޞްރުގެ ވެރިކަމުގައި ހުރި، ފިރްޢައުނާއި އޭނާގެ އަނިޔާވެރި ލަޝްކަރު، اللهُ  ހަލާކުކުރައްވައި ނެތިކުރެއްވި ގޮތް، އިބަ ރަސޫލާއަށް އެނގިވަޑައިގެންފައި ނުވޭތޯއެވެ؟ ޝައްކެއްނެތެވެ. ފިރްޢައުނަކީ، ނުބައިކަމާއި، ނުލަފާކަމާއި، ޖައްބާރުކަމުގައި ހައްދުފަހަނަޅައިދިޔަ މީހެކެވެ.",""],["(11) ޢާދު ބާގައާއި، ޘަމޫދު ބާގައިގެ ކާފިރުންނާއި، ފިރްޢައުނާއި އޭނާގެ ލަޝްކަރުގެ މީހުންނީ، ބޮޑާކަމާއި، އަނިޔާވެރިކަމާއި، ކުފުރުވެރިކަމުގައި ހައްދުފަހަނަޅައިދިޔަ ބަޔެކެވެ. އަދި މީސްތަކުންގެ މައްޗަށް އަނިޔާވެރިވެ، ޝިރްކުކުރުމާއި އެ ނޫން ވެސް ފާފަތައް އެބައިމީހުން އުޅުނު ރަށްރަށުގައި ފަތުރައި އުޅުނު ބަޔެކެވެ.",""],["(12) ފަހެ، ޢާދު ބާގައާއި، ޘަމޫދު ބާގައިގެ ކާފިރުންނާއި، ފިރްޢައުނާއި އޭނާގެ އެކުވެރީންނީ، އެ މީސްމީހުން އުޅުނު ރަށްރަށުގައި ޚުދްމުޚްތާރު ވެރިކަންކޮށް، މީސްތަކުން ޤަތުލުކޮށް، އަނިޔާވެރިކަމާއި ފަސާދަކުރުން ނުހަނު ގިނަކުޅަ ބަޔެކެވެ.",""],["(13) ފަހެ، އިބަ ރަސޫލާގެ ސާހިބުވަންތަ إِلٰهُ، އެބައިމީހުންގެ މައްޗަށް ގަދަފަދަ ޢުޤޫބާތާއި ޢަޛާބުގެ ތަފާތު ބާވަތްތައް އޮއްސަވައި، އެބައިމީހުން ހަލާކުކުރައްވައި ނެތިކުރެއްވިއެވެ. އެއީ، އެބައިމީހުން އެ ކުޅަ ނުބައި ޢަމަލުތަކުގެ ސަޒާއެއްގެ ގޮތުގައެވެ.",""],["(14) ހަމަކަށަވަރުން، އެ ފަދަ ކޮންމެ ކާފިރަކާއި ފާޖިރަކު ކުރާ ކޮންމެ ފާފައަކާއި ނުބައިކަމެއް ވެސް، އިބަ ރަސޫލާގެ ސާހިބުވަންތަ إِلٰهُ ދެކެދެނެވޮޑިގަތުމުގައި ޤާއިމުވެވޮޑިގެން ވެއެވެ. ވުމާއެކު، މީސްތަކުންނަށް ހުރި ޢިބްރަތެއްގެ ގޮތުން، އިބަ ރަސޫލާގެ ސާހިބުވަންތަ إِلٰهُ، ދުނިޔޭގައި އެ ފަދަ މީހުން ހަލާކުކުރައްވައި ނެތިކުރެއްވިއެވެ. ދެން އެއަށްފަހު، އާޚިރަތުގައި ވެސް، އެ ފަދަ މީހުންނަށް ގަދަފަދަ ޢަޛާބު ދެއްވާނޭކަމީ ކަށަވަރު ކަމެކެވެ.",""],["(15) ފަހެ، އިންސާނާގެ ވެރި إِلٰهُ، އިންސާނާއަށް މުދައުވެރިކަން ދެއްވުމުންނާއި، ދަރަޖަ މަތިވެރިކުރެއްވުމުންނާއި، އެ ނޫން ވެސް ތަފާތު ގޮތްގޮތުން، އޭނާގެ ވެރި إِلٰهُ، އޭނާ އިމްތިޙާނުކުރައްވާ ކަން އެ އިންސާނާ ދަންނަހުށިކަމެވެ! އެ إِلٰهُ، އޭނާއާ މެދު އެ ގޮތަށް ކަންތައްތައް ކުރެއްވުމުން، އޭނާއަށް އޭނާ އޮޅިދެއެވެ. އަދި ބުނެތެވެ. އަހުރެންގެ ވެރި إِلٰهُ، އަހުރެންނަށް މުދައުވެރިކަން ދެއްވައި، ދަރަޖަ މަތިވެރިކުރައްވައި، ނިޢުމަތްތަކުން ފުރުއްވީ، އެ إِلٰهُގެ ޙަޟްރަތުގައި އަހުރެންނަށް ހުރި މާތްކަމާއި ދަރަޖައިގެ ބޮޑުކަމުންނެވެ. ދަންނާށެވެ! އެ إِلٰهُ އެ ގޮތަށް ކަންތައްތައް ކުރައްވަނީ މީހާ ރަނގަޅުވެގެނެއް ނޫނެވެ.ބައެއް ފަހަރަށް، މީހެއްގެ ކިބައިގައި ހުރި ނުބައިކަމުގެ ބޮޑުކަމުން ވެސް، އެ ފަދަ ގިނަގުނަ ނިޢުމަތްތައް، އެ إِلٰهُ އެ މީހަކަށް ދެއްވައި، އެ މީހާ އަމަލުކުރާގޮތް ބައްލަވައި، އެ މިހާ އިމްތިޙާނުކުރައްވަތެވެ. ފަހެ، އިންސާނާއަށް އެ ކަން ނުވިސްނެނީ ކީއްވެގެންބާވައެވެ!",""],["(16) އަދި ދަންނާށެވެ! އެ إِلٰهُ، މީހެއްގެ ރިޒްޤު ދަތިކުރައްވައި އޭނާއަކީ ފަޤީރަކު ކަމުގައި ލައްވައި، އޭނާ އިމްތިޙާނުކުރައްވައިފި ނަމަ، ނުހަނު ދެރަވެލައިފައި އޭނާ ބުނެތެވެ. އަހުރެންގެ ވެރި إِلٰهُ، އަހުރެން ފަޤީރުކުރައްވައި ނިކަމެތިކުރެއްވީ، އެ إِلٰهُގެ ޙަޟްރަތުގައި އަހުރެންނަކީ ނުބައި އަޅަކަށް ވާތީއެވެ. ދަންނާށެވެ! ބަޔާންވެދިޔައީ، اللهُ ، އެ إِلٰهُގެ އަޅުތަކުން އިމްތިޙާނުކުރައްވާ ގޮތާ މެދު ވިސްނާ ފިކުރުނުކުރާ މީހުން ދައްކާ ބާވަތުގެ ވާހަކަތަކެކެވެ. ނަމަވެސް، އެ ފަދަ ކަމެއް ދިމާވެއްޖެ ނަމަ، އެ ކަމަކީ، اللهُ  ކުރައްވާ އިމްތިޙާނެއްކަން، ތެދުވެރި ހެޔޮލަފާ މުއުމިނުންނަށް އެނގޭނެތެވެ. އަދި އާޚިރުގައި، اللهُ ގެ އަޅަކަށް، އެ إِلٰهُ ދެއްވާ މާތްކަމަކީ، ސުވަރުގެވަންތަވެރީންގެ ޢަމަލުން ޢަމަލުކުރުމަށް ތައުފީޤުދެއްވުމެވެ. އަދި އާޚިރުގައި، އަޅަކަށް، އެ إِلٰهُ ދެއްވާ ނިކަމެތިކަމަކީ، ސުވަރުގެވަންތަވެރީންގެ ޢަމަލުން ޢަމަލުކުރުމަށް ތައުފީޤުނުލިބުމެވެ. މި ކަންކަން ވިސްނޭނީ، ހަމައެކަނި ތެދުވެރި މުއުމިނުންނަށެވެ.[110]","[110]- زُبْدَةُ التَّفْسِيرِلِلدُّكْتُورِ مُحَمَّد بْنِ سُلَيْمَانِ الَأْشْقَر"],["(17) ހަމަހިލާވެސް، އެ إِلٰهُ އެ ކަންކަން، އެ ގޮތަށް މިންވަރުކުރައްވަނީ އެހެންވެގެނެއް ނޫނެވެ. އެ ކަންކަން އެ ގޮތަށް މިންވަރުކުރައްވަނީ، މީސްތަކުން އިމްތިޙާނުކުރެއްވުމުގެ ގޮތުންނެވެ. އެހެންކަމުން، ބައެއް ފަހަރު، اللهُ  މީހަކު މުއްސަނދިކުރައްވަތެވެ. ނުވަތަ ދަރަޖަ މަތިވެރިކުރައްވަތެވެ. ނުވަތަ ރިޒްޤު ދަތިކުރައްވައި ފަޤީރުކުރައްވަތެވެ. ނަމަވެސް، ތިޔަބައިމީހުންގެ ތެރެއިން ގިނަ މީހުންނަށް ތަނަވަސްކަމާއި މުދައުވެރިކަން ދެއްވުމުން، ޔަތީމުންނާ މެދު ހަރުކަށި ވަމުއެވެ. އަދި ޔަތީމުންނަށް ހެޔޮކޮށް ހިތައި ކަމޭހިތައެއް ވެސް ނޫޅެމުއެވެ. އަދި ޔަތީމު ކުދީންނަށް އެހީތެރިވަނީ ވަރަށް ވެސް މަދު ބައެއްކަމުން، އޭގެ ތެރެއިން، ގިނަ ކުދީން ތިބެނީ ދެރަ ނިކަމެތި ބައެއްގެ ގޮތުގައެވެ. ދަންނާށެވެ! ޔަތީމުންނަށް ކަމޭހިތައި ހެޔޮކޮށް ހިތުމަށް، اللهُ  ތިޔަބައިމީހުންނަށް އަމުރުކުރައްވައިފައިވާ ގޮތަށް، ޔަތީމުންނަށް ހެޔޮކޮށް ހިތަނީ ނަމަ، اللهُ ގެ ޙަޟްރަތުގައި އެ ކަން ވާނީ ތިޔަބައިމީހުންނަށް ނުހަނު ހެޔޮ ދަރުމައާއި ޘަވާބުހުރި މާތްކަމެއް ކަމުގައެވެ.",""],["(18) އަދި ތިޔަބައިމީހުންގެ ތެރެއިން، اللهُ  ތަނަވަސްކަން ދެއްވައިފައިވާ ގިނަ މީހުން، ފަޤީރުންނާއި މިސްކީނުންނަށް ކާއެތިކޮޅު ދިނުމުގެ މައްޗަށް އެކަކު އަނެކަކަށް އަމުރުކޮށް ބާރުއަޅައެއް ނޫޅެމުއެވެ. އަދި ފަޤީރުންނަށް ކަމޭހިތައި ހެޔޮކޮށް ހިތައެއް ވެސް ނޫޅެމުއެވެ.",""],["(19) އަދި ވާރުތަ މުދަލުން ކުޑަކުދީންނަށާއި، ޔަތީމުންނަށާއި، ހުވަފަތް އަންހެނުންނަށް ލިބެންވާ ޙައްޤުނުދީ، ޙަރާމެއް ޙަލާލެއް ނުބަލައި އަނެކުންގެ މުދަލަކީ، ތިޔަބައިމީހުންގެ އަމިއްލަ މުދައު ކަމުގައި ހަދައި، ޙަރާމްގޮތުގައި ހޯދާ މުދާ، ތިޔަބައިމީހުން ގިނަގިނައިން ކައި އުޅެމުއެވެ.",""],["(20) އަދި ތިޔަބައިމީހުންގެ ތެރެއިން ގިނަ ބަޔަކު، ބޮޑުވެގެންވާ ލޯބިކުރުމަކުން މުދަލަށް ލޯބިކުރަމުއެވެ. އަދި މުދާވެރިވުމަށް ޓަކައި، ޙަރާމެއް ޙަލާލެއް ނުބަލައި ކުރެވެން ހުރި ހުރިހައި މަސައްކަތެއް ކުރަމުއެވެ. އެހެންކަމުން، ގިނަ ބަޔަކު ވެފައި ވަނީ ފައިސާގެ އަޅުންކަމުގައެވެ.",""],["(21) ތިޔަބައިމީހުންގެ ކަންތައް ހުންނާން ޖެހޭނީ، ހަމަހިލާ އެހެންނަކުން ނޫނެވެ! ގަދަވެގެންވާ ހެލިގަތުމަކުން ބިން ހެލިގަނެ، އެންމެހައި ތަކެތި ފުނޑުފުނޑުވެ ކުދިކުދިވާ ދުވަސް އަންނަ ހިނދު ހަނދުމަކުރާށެވެ! އަދި އެ ދުވަހުގެ ޢަޛާބު ހަނދުމަނުކޮށް، އަނެކުންގެ ޙައްޤުތަކަށް އަރައިގަނެ، ޙަރާމެއް، ޙަލާލެއް ނުބަލައި މުދައު އެއްކޮށް، ފައިސާ ހޯދައި އުޅޭ، ފައިސާގެ އަޅުންކަމުގައި ތިޔަބައިމީހުން ނުވާށެވެ! ދަންނާށެވެ! އަނެކުންގެ ޙައްޤުތަކަށް އަރައިގަތުމަކީ، އެއްވެސް ޙާލެއްގައި ތިޔަބައިމީހުން ކުރުން ހުއްދަވެގެންވާ ކަމެއް ނޫނެވެ.",""],["(22) އަދި ޤިޔާމަތް ޤާއިމުވާ ދުވަހުން، ޚަލްޤުތަކުންގެ މެދުގައި ނިޔާކުރައްވައި ފައިޞަލާކުރެއްވުމަށް، އިބަ ރަސޫލާގެ ސާހިބުވަންތަ إِلٰهُ ހާޒިރުވެވޮޑިގަންނަވާ ހިނދު، އެ إِلٰهُ އަމުރުކުރައްވާ ކޮންމެ ކަމެއް ވެސް، އެ އަމުރުކުރެއްވި ގޮތަކަށް، ކިޔަމަންތެރިކަމާއެކު ކުރައްވާ މަލާއިކަތުން ސަފުސަފަށް ފައިބައިވަޑައިގަންނަވާނެތެވެ.",""],["(23) އަދި ޤިޔާމަތް ގާއިމުވާ ދުވަހުން، ލަގަން އެޅުވިގެންވާ ނަރަކަ ގެނެވޭނެތެވެ. اللهُ އަށް އުރެދި ކާފިރުވި އިންސާނާއަށް އެ ދުވަހުގެ ބިރުވެރިކަން ފެނުމުން، ރަސޫލުން އިއްވެވި ދަޢުވަތުގެ މަތީން ހަނދުމަވެ، اللهُ އަށް ތައުބާވުމަށް އެ އިންސާނާ މަސައްކަތްކުރާނެތެވެ. ނަމަވެސް، ތައުބާވުމަށް ކުރާ މަސައްކަތުން، އިންސާނާއަށް އެ ދުވަހުން ކުރާނީ ކޮން ފައިދާއެއްހެއްޔެވެ؟ އެއްވެސް ފައިދާއެއް ނުކުރާނޭ ކަން ކަށަވަރެވެ. ސަބަބަކީ، އޭނާ ދުނިޔޭގައި އުޅުނު އިރު، اللهُ އަށް އުރެދި ކާފިރުވިކަމެވެ.",""],["(24) ދުނިޔޭގައި އުޅުނު އިރު ކާފިރުވި އިންސާނާ، ޤިޔާމަތް ދުވަހުން ބުނާނެތެވެ. އޭ ސަހަރޯއެވެ! ދުނިޔޭގައި އުޅުނު އިރު، އުޚްރަވީ ޙަޔާތް ބާއްޖަވެރިކުރުމަށްޓަކައި ހެޔޮ ޢަމަލު ކުރެވުނު ނަމަ، ކިހައި ރަނގަޅުވީސްހެއްޔެވެ؟ ޝައްކެއްނެތެވެ. ދުނިޔޭގައި ހެޔޮ ޢަމަލު ކުރެވުނު ނަމަ، މިއަދު އަހުރެންނަށް ނުހަނު ފައިދާކުރީސް ކަން ކަށަވަރެވެ.",""],["(25) ފަހެ، ދުނިޔޭގައި އުޅުނު އިރު، اللهُ އަށް އުރެދި ނުކިޔަމަންތެރިވެ އުޅުނު މީހުންނަށް، ޤިޔާމަތް ޤައިމުވާ ދުވަހުން، އެ إِلٰهُ ދެއްވާ ނަރަކައިގެ ޢަޛާބު ފަދަ ގަދަފަދަ ޢަޛާބެއް އެއްވެސް މީހަކަށް ދިނުމަކީ، ފަހަރެއްގައި ވެސް އެއްވެސް މީހަކަށް ކުރެވޭނޭ ކަމެއް ނޫންކަން ކަށަވަރެވެ.",""],["(26) އަދި ދުނިޔޭގައި އުޅުނު އިރު، اللهُ އަށް އުރެދި ނުކިޔަމަންތެރިވެއުޅުނު މީހުން، ޤިޔާމަތް ޤައިމުވާ ދުވަހުން ހިލިހިލާޖައްސަވައި، ކަސްތަޅުއަޅުއްވައި، ނަރަކައިގައި، އެ إِلٰهُ އެބައިމީހުން ހައްޔަރުކުރައްވާ ފަދައިން މީހަކު ހައްޔަރު ކުރުމަކީ، ފަހަރެއްގައި ވެސް އެއްވެސް މީހަކަށް ކުރެވޭނޭ ކަމެއް ނޫންކަން ކަށަވަރެވެ.",""],["(27) ޞާލިޙު މުއުމިނު އަޅާއާ މުޚާޠަބުކޮށް، ޤިޔާމަތް ޤާއިމުވާ ދުވަހުން ބުނެވޭނެތެވެ. އޭ ޞާލިޙު މުއުމިނު އަޅާއެވެ! ތިބާ ދުނިޔޭގައި އުޅުނުއިރު، އެއްވެސް ޝައްކަކާ ނުލައި، اللهُ ގެ ދީނަށާއި، އެ إِلٰهُގެ ނިޔާފުޅަށާއި، އެ إِلٰهُ ދެއްވާ ދަރުމައާއި ޘަވާބަށް ރުހި، اللهُ ގެ ރަސޫލާއާ ތަބާވީމުއެވެ!",""],["(28) ވީމާ، މިއަދު ވެސް، اللهُ  ތިބާއަށް ދެއްވާ ދަރުމައާއި ޘަވާބަށް ރުހިގެން ހުރެ، އެ إِلٰهُގެ ރުހިވޮޑިގަތުން ލިބިގެންވާ ޙާލު، ސުވަރުގޭގެ ދާއިމީ ނިޢުމަތަށް، ތިބާގެ ސާހިބުވަންތަ إِلٰهُގެ ޙަޟްރަތަށް ތިބާ އެނބުރިދާށެވެ!",""],["(29) ފަހެ، ތިމަން إِلٰهއަށް އީމާންވެ ހެޔޮ ޢަމަލުކުޅަ ޞާލިޙު އަޅުތަކުންގެ ތެރެއަށް ގޮސް، އެބައިމީހުންނާ ގުޅި އެބައިމީހުންނާ އެކުގައި މިއަދު ތިބާ އުޅޭށެވެ!",""],["(30) އަދި ތިމަން إِلٰهُގެ ނިޢުމަތުން ފުރިގެންވާ ސަރުމަދިއްޔަ ސުވަރުގެއަށް، މިއަދު ތިބާ ވަންނާށެވެ! އެއީ، ދުވަހަކު ވެސް ނިމުމެއް ނެތި، އަބަދުގެ އަބަދަށް އެ ތާނގައި ދެމިހުންނަނިވި ގޮތުގައެވެ.",""],["سُورَةُ الْبَلَدِއަކީ މައްކީ ސޫރަތެކެވެ. މި ސޫރަތުގައި ވަނީ (20) ވިހި އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ.[111] މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (90) ނުވަދިހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ قއަށް ފަހުގައެވެ. މި ސޫރަތް ފެށިފައި ވަނީ ހުވާގެ ވަޙީ ބަސްފުޅަކުންނެވެ.[112] މި ސޫރަތުގެ ކުރީކޮޅުގައި، މައްކާ ގަންދެއްވައި، اللهُ  ހުވާ ބަސްފުޅު ވަޙީކުރައްވައިފައި ވަނީ، މަސައްކަތްކޮށް ވަރުބަލިވެ އުޅުމަކީ، އިންސާނާގެ ޠަބީޢަތުގައި ލައްވައިފައިވާ ކަމެއް ކަން އެންގެވުމުގެ ގޮތުންނެވެ. އެއަށްފަހު، މި ސޫރަތުގައި ބަޔާންކުރައްވައިފައި ވަނީ، ދުނިޔޭގެ އުފަލާއި، މަޖަލާއި، ފޮނިކަން ފެނުމުން، އެ ކަންކަމުގެ ދަލުގައި ޖެހިފައިވާ އިންސާނާ ހީކުރަނީ، އޭނާ އުޅޭނޫޅޭ ގޮތް ބައްލަވާ إِلٰهއަކު ނުވާކަމަށާއި، އުޅޭނޭ ގޮތަކަށް އުޅުމަށް އޭނާ ދޫކޮށްލެވިފައިވާ ކަމުގައެވެ. އެއަށްފަހު ޚަބަރުދެއްވައިފައި ވަނީ، އިންސާނާއަށް، اللهُ  ދެއްވައިފައިވާ ބައެއް ނިޢުމަތްތަކުގެ ވާހަކައިންނެވެ. އަދި އާޚިރަތުގެ ޢަޛާބުން މިންޖުވުމަށް ޓަކައި، اللهُ ގެ މަގުގައި ހޭދަކޮށް، އަޅުން މިނިވަންކޮށް، ޔަތީމުންނާއި ޙާލުގައި ޖެހިފައިވާ މީހުންނަށް އެހީތެރިވެ، ގާތްތިމާގެ ކަން ވެސް ވާޞިލުކޮށް ދީނުގެ ދަޢުވަތުދީ، މި ކަންކަންކުރުމުގައި ދިމާވާ އުނދަގޫތަކަށް ކެތްތެރިވާ މީހުންނަކީ، ކަނާތް ފަރާތުގެ އަހްލުވެރީން ކަމުގައެވެ. މި ސޫރަތް ނިންމަވައިލައްވައިފައި ވަނީ، اللهُ ގެ އާޔަތްތައް ދޮގުކުރާ މީހުންނަކީ، ވާތް ފަރާތުގެ އަހްލުވެރީންކަމަށާއި އެބައިމީހުންނަށް ހުރީ ނަރަކަ ކަމުގެ ވާހަކައިންނެވެ.[113]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ޙުރްމަތްތެރި ކުރެއްވިގެންވާ މި ރަށް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. އެ ރަށަކީ މައްކަތުލްމުކައްރަމާއެވެ. ދަންނާށެވެ! މައްކަތުލްމުކައްރަމާ ގަންދެއްވައި، اللهُ  ހުވާ ބަސްފުޅު ވަޙީކުރެއްވީ، އެ ރަށުގެ މަތިވެރިކަމާއި މާތްކަން، އެ إِلٰهُގެ ޙަޟްރަތުގައި ހުރި މިންވަރު އަންގަވައި ދެއްވުމުގެ ގޮތުންނެވެ! އެހެނީ، ޙުރްމަތްތެރިވެގެންވާ ގެފުޅު ވަނީ އެ ރަށުގައެވެ. އެއީ، كَعْبَةُ اللهِއެވެ. ޙައްޖުގެ އަޅުކަން އަދާކުރެވެނީ އެ ރަށުގައެވެ. އަދި إسْمَاعِيْلُ އާއި مُحَمَّدٌ އާ މި ދެ ރަސޫލުންގެ ރަށަކީ ވެސް މައްކާއެވެ.","[111]- تَفْسِيرُ الشَّيخِ حُسَين دِيدِي مَلِمْجِي\r[112]- مَوْقِعُ الْمُصْحَفِ الإِلِكْتُرُونِي - التَّعْرِيفُ بِالسُّوَر\r[113]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި އިބަ ރަސޫލާގެ ހަޔާތްޕުޅުގެ ގިނަ އަހަރުތަކެއް އެ ރަށުގައި ހޭދަކުރެއްވުމުގެ ސަބަބުން، އެރަށުގެ މާތްކަމާއި އިތުރުކަން ކުރިއަށްވުރެން ބޮޑަށް މާތްކުރައްވައި އިތުރުކުރެއްވިކަމީ، އިބަ ރަސޫލާއަށް ތިމަން إِلٰهُ ދެއްވި ޝަރަފެކެވެ.",""],["(3) އަދި އެންމެހައި އިންސާނުންގެ ބަފައިކަލުން آدَمُ އާއި، އެ ނަބިއްޔާގެ ދަރިފަސްކޮޅުން ދުނިޔެއަށް އުފަންވީހައި ބަޔަކު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. އަދި އެންމެހައި ޙައިވާނުންނާއި އެ ނޫން އެންމެހައި ދިރޭތަކެތީގެ ބަފައާއި ދަރީން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! ބަޔާންވެދިޔަ ތަކެތި ގަންދެއްވައި، اللهُ  ހުވާ ބަސްފުޅު ވަޙީކުރެއްވީ، އާދަމުގެ ދަރީންނާ އަދި އެންމެހައި ދިރޭތަކެތީގެ ދަރިފަސްކޮޅު އުފެދި ދެމިގެން އަންނާނޭ ގޮތް މިންވަރުކުރެއްވީ، އެ إِلٰهُގެ ރަޙްމާނުވަންތަކަމާއި، ކުޅަދުންވަންތަކަމާއި، ޙިކްމަތްވަންތަކަމާއި، ދެނެވޮޑިގަތުމުގެ ދަށުން ކަން، އިންސާނާއަށް އަންގަވައިދެއްވުމަށް ޓަކައެވެ.[114]","[114]- زُبْدَةُ التَّفْسِيرِ لِلدُّكْتُورِ مُحَمَّد بْنِ سُلَيْمَانِ الأْشْقَر"],["(4) ހަމަކަށަވަރުން، ތިމަން إِلٰهُ، އިންސާނާ އުފައްދަވައި، އެ އިންސާނާ ދުނިޔެއަށް ފޮނުއްވީ، އޭނާ މަރުވެއްޖައުމަށް ދާނދެން ވެސް، ދުނިޔޭގެ ދިރިއުޅުމުގެ އުނދަގޫތަކާ ކުރިމަތިލާންޖެހޭ މީހެއްގެ ގޮތުގައެވެ. އަދި މަރުވުމަށް ފަހު، ގިނަމީހުންނަށް ބަރްޒަޚުގެ ބިރުވެރި އުނދަގޫތަކާ ކުރިމަތިލާން ޖެހެއެވެ. ދެން އެއަށްފަހު، ގިނަމީހުންނަށް އާޚިރަތް ދުވަހުގެ ވޭނާއި ކެކުޅުމުން ފުރިގެންވާ އުނދަގޫތަކާ ކުރިމަތިލާން ވެސް ޖެހެއެވެ.",""],["(5) ދުނިޔޭގައި ދިރިއުޅޭ އިރު އިންސާނާ ކުރާ މަސައްކަތުން، ނުހަނު ގިނަ މުދައުތައް އޭނާއަށް އެއްކުރެވި ޖަމާކުރެވިއްޖެ ނަމަ، އޭނާ ހީކުރަނީ ކިތަންމެ ގިނަ ފާފަޔަކަށް އަރައިގަތަސް، އޭނާގެ މައްޗަށް ބާރުހިންގައި އޭނާގެ ކިބައިން ބަދަލުހިފުމުގެ ކުޅަދާނަކަން ލިބިގެންވާ ފަރާތެއް ނުވާކަމަށްހެއްޔެވެ؟ ދަންނާށެވެ! އެ ފަދައިން އޭނާ އެ ހީކުރަނީ، އޭނާގެ ހުރި ކިބުރުވެރިކަމާއި، ބޮޑާކަމާއި، ނުވިސްނޭކަމުގެ ސަބަބުންނެވެ.",""],["(6) އަދި ކިބުރުވެރިކަމާއި ބޮޑާކަމާ އެކު އެ ފަދަ އިންސާނާ ބުނެތެވެ. مُحَمَّدٌ ގެ ރަސޫލުކަމާ ދެކޮޅަށް އަދި އެ ރަސޫލާގެ ދަޢުވަތު ފެތުރުނަ ނުދިނުމަށް ޓަކައި، އަހުރެން ނުހަނު ގިނަ މުދައު ޚަރަދުކޮށް ހުސްކޮށްފީމެވެ.",""],["(7) އިންސާނާ އެ ފަދަ ބޮޑާވާހަކަތައް ދައްކައި އެ އުޅެނީ، އޭނާ ކުރާކަންތައްތަކާއި އޭނާގެ އެ ނުބައި ނުލަފާ ހަރަކާތްތައް، اللهُ  ދެކެދެނެވޮޑިގެން ނުވާކަމަށް އޭނާއަށް ހީވާތީ ބާވައެވެ! އަދި އޭނާ ކުރާ ހުރިހައި ކަމެއްގެ ޙިސާބު، އެ إِلٰهُ ނުބައްލަވާނޭ ކަމުގައި އޭނާއަށް ހީވާތީ ބާވައެވެ! އަދި އޭނާ މުދައު ހޯދި ގޮތަކާއި، އެ މުދައު ހޭދަކުރި ގޮތަކާ މެދު، އެ إِلٰهُ އޭނާއާ ސުވާލުނުކުރައްވާނޭ ކަމަށް އޭނާއަށް ހީވާތީ ބާވައެވެ!",""],["(8) އިންސާނާއަށް އެންމެ ބޭނުންތެރި އެއްގުނަވަންކަމުގައިވާ ދެ ލޯ، ތިމަން إِلٰهُ އެ އިންސާނާގެ ޚިދްމަތުގައިލެއްވީމެވެ. އަދި ދުނިޔޭގައި، އޭނާއަށް ޓަކައި، ތިމަން إِلٰهُ ލައްވައިފައިވާ ތަފާތު ނިޢުމަތްތައް އޭނާގެ ދެ ލޮލުން ދެކެ، އެ ނިޢުމަތްތަކުން އުފަލާއި އަރާމު ލިބިގަނެވޭނޭ މަގު، ތިމަން إِلٰهُ އޭނާއަށް ފަހިކޮށްދެއްވައިފައި ނުވޭހެއްޔެވެ؟",""],["(9) އަދި އެކަކު އަނެކަކާ ވާހަކަދައްކައި ބަސްމޮށެ އުޅުމަށާއި، ފަސޭހަކަމާ އެކު ކައިބޮއި އުޅެވޭނޭ ގޮތަށް، ދެ ތުންފަތާއި ދޫ، އޭނާގެ ހަށިގަނޑުގައި، ތިމަން إِلٰهُ ލައްވައިފައި ނުވޭހެއްޔެވެ؟",""],["(10) އަދި ހެޔޮގޮތާއި ނުބައިގޮތާއި ދެ ގޮތް ވަކިކޮށް ބަޔާންކޮށްދެއްވާނޭ ރަސޫލުން ފޮނުއްވައި، ހެޔޮގޮތާއި ނުބައިގޮތް ދެނެގަންނާނޭ މަގު، ތިމަން إِلٰهُ އެ އިންސާނާއަށް ދެއްކެވުމަށް ފަހު، ބޭނުން މަގެއް އިޚްތިޔާރުކުރުމަށް، ތިމަން إِلٰهُ އޭނާ ދޫކޮށްލެއްވީމެވެ.",""],["(11) ފަހެ، ކިތަންމެ ދަތިތަކާއި އުނދަގޫތަކެއް މެދުވެރިވި ކަމުގައި ވިއަސް، ހަވާނަފްސުގެ އެދުންތަކާ ތަބާވެ ހަވާނަފްސު އެދޭ ކަންތައްތައްނުކޮށް، اللهُ އަށް ކިޔަމަންތެރިވެ، ވާޖިބު ކަންތައްތަކާއި ސުންނަތް ކަންތައްތައްކޮށް، އެ إِلٰهُގެ މަގުގައި މުދައު ހޭދަކޮށް، އެ إِلٰهއަށް ކުއްތަންވެވޭނޭ މަގު އިޚްތިޔާރުކޮށް، އެ މަގުން އޭނާ ނުހިނގީ ކީއްވެގެންހެއްޔެވެ؟",""],["(12) އަދި އެ މަގަކުން ހިނގުމަށް އުނދަގޫ މަގަކީ ކޮބައިކަން، އިބަ ރަސޫލާއަށް އެނގިވަޑައިގަންނަވާތޯއެވެ؟ ޝައްކެއްނެތެވެ. އެ މަގަކީ، އެ މަގަކުން ހިނގުމުގެ ތައުފީޤު އަޅަކަށް ދެއްވައި، اللهُ  އެ މަގު ފަސޭހަކޮށްދެއްވި އަޅަކަށް މެނުވީ، ނުހަނު ދަތި އުނދަގޫ މަގެކެވެ. ވީމާ، އެ މަގުން ހިނގުމަށް ފަސޭހަވާނީ ކޮން ޢަމަލުތަކެއް ކުރީމާކަން، އިބަ ރަސޫލާއަށް އަންގައިދިނީ ކޮން އެއްޗެއްތޯއެވެ؟",""],["(13) ފަހެ، ދަތިތަކާއި އުނދަގޫތައް ހުރި މަގުން ހިނގުމަށް ފަސޭހަވާނޭ އެއް ޢަމަލަކީ، މުއުމިނު ފިރިހެނަކު ނުވަތަ މުއުމިނު އަންހެނަކު، އަޅުވެތިކަމުގެ ކަސްތަޅުން ސަލާމަތްކޮށް މިނިވަންކުރުމެވެ. ދަންނާށެވެ! މިނިވަންކުރެވޭ މީހާ ވާންވާނީ، اللهُ ގެ އެއްކައުވަންތަކަން ޤަބޫލުކޮށް، مُحَمَّدٌ އާ ތަބާވުމުގެ ސަބަބުން އަޅުވެތިކުރެވިފައިވާ މީހަކު ކަމުގައެވެ.[115]","[115]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(14) ނުވަތަ ދަތިތަކާއި އުނދަގޫތައް ހުރި މަގުން ހިނގުމަށް ފަސޭހަވާނޭ އަނެއް ޢަމަލަކީ، ބަނޑުހައިހޫނުކަމުގައިޖެހި ކާއެތިކޮޅަކަށް ބޭނުންވެފައިވާ މީހަކަށް ކާންދިނުމެވެ. އެއީ، ތިމާ ބަނޑުހައިހޫނުކަމުގައިޖެހި ކާއެތިކޮޅަކަށް ބޭނުންވެފައިވާ ދުވަހެއްގައި، ތިމާގެ އަމިއްލަ ނަފްސަށްވުރެން އަނެކާއަށް އިސްކަންދިނުމުގެ ގޮތުންނެވެ.",""],["(15) އެ މަގުން ހިނގުމަށް ފަސޭހަވާނޭ އަނެއް ޢަމަލަކީ، ގާތްތިމާގެ ޔަތީމަކަށް ކާންދިނުމެވެ. ދަންނާށެވެ! ގާތްތިމާގެ ޔަތީމަކަށް ހޭދަކުރުމުން ދެ ޘަވާބު ލިބޭނެތެވެ. އެއީ، އަނެކާގެ އެހީއަށް ބޭނުންވެފައިވާ ޔަތީމަކަށް ހޭދަކުރުމާއި، ގާތްތިމާގެކަން ވާޞިލުކުރުމުގެ ޘަވާބެވެ.[116]","[116]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(16) ނުވަތަ އެމަގުން ހިނގުމަށް ފަސޭހަވާނޭ އަނެއް ޢަމަލަކީ، އަތްމަތި ދަތިވެ ގޮތްހުސްވެފައިވާ މިސްކީނަކަށް ކާންދިނުމެވެ.",""],["(17) ބަޔާންވެދިޔަ ޢަމަލުތަކުގެ ތެރެއިން ޢަމަލެއް ކުރުމުން މީހަކަށް ފައިދާއެއް ކުރާނީ، اللهُ އަށް އީމާންވެ ހުރުމާ އެކު، އުރެދުންތަކުން ދުރުވެހުރެ، އެ إِلٰهُގެ ވަޖްހުފުޅުއަދައި، ކެތްތެރިވުމާ އެކު ޞާލިޙު ޢަމަލު ކުރުންމަތީ ދެމިތިބުމަށް، އެކަކުއަނެކަކަށް ވަޞިއްޔަތްކޮށް އުޅުނު މީހުންގެ ތެރެއިން އޭނާ ވަނީ ނަމައެވެ.އަދި އަމަންއަމާންކަން ޤާއިމުކުރުމަށް ޓަކައި މަސައްކަތްކުރުމަށާއި، އެންމެހައި ޚަލްޤުތަކުންނަށް އަދި ވަކީން ޚާއްޞަކޮށް މުސްލިމުންނަށް ރަޙުމްބެހެއްޓުމަށް އެކަކު އަނެކަކަށް ވަޞިއްޔަތްކޮށް އުޅުނު މީހުންގެ ތެރެއިން އޭނާ ވަނީ ނަމަ ވެސް މެއެވެ. ދަންނާށެވެ! ކެތްތެރިވުން ހުރީ ތިން ގޮތަކަށެވެ. އެ ތިން ގޮތަކީ، اللهُ  އަމުރުކުރެއްވި އެންމެހައި ކަންތައްތައް އަމުރުކުރައްވައިފައިވާ ގޮތަށް ކުރުމުގައި ކެތްތެރިވުމެވެ. އަދި، އެ إِلٰهއަށް އުރެދެވޭ އެންމެހައި ކަންތަކުން ދުރުވެ ރައްކައުތެރިވުމުގައި ކެތްތެރިވުމެވެ. އަދި ތިމާއަށް ދިމާވާ އެންމެހައި ކުދިބޮޑު ބަލާތަކާއި މުސީބާތްތަކަށް ކެތްތެރިވުމެވެ.[117]","[117]- زُبْدَةُ التَّفْسِيرِ لِلدَّكْتُورِ مُحَمَّدِ بْنِ سُلَيْمَانِ الأْشْقَر"],["(18) ބަޔާންވެދިޔަ ފަދަ ޢަމަލުތައް ކުޅަ މީހުންނަކީ، ކަނާތް ފަރާތުގެ އަހްލުވެރީންނެވެ. ޤިޔާމަތް ޤާއިމުވާ ދުވަހުން، އެ ފަދަ މީހުން ކުޅަ ޢަމަލުތަކުގެ ފަތް އެބައިމީހުންގެ ކަނާތަށް ދެއްވި، ނިޢުމަތްތަކުން ފުރިގެންވާ ސުވަރުގެއަށް އެބައިމީހުން ވެއްދެވޭނެތެވެ.",""],["(19) އަދި، ތިމަން إِلٰهُގެ އާޔަތްތައް ދޮގުކޮށް އެ އާޔަތްތަކަށް ފުރަގަސްދީ، مُحَمَّدٌ ގެ ދަޢުވަތު ޤަބޫލުނުކޮށް ކާފިރުވި މީހުންނީ، ވާތްފަރާތުގެ އަހްލުވެރީންނެވެ. ޤިޔާމަތް ޤާއިމުވާ ދުވަހުން، އެ ފަދަމީހުން ދުނިޔޭގައި ކުޅަ ޢަމަލުތަކުގެ ފަތް، އެބައިމީހުންގެ ވާތަށް ދެއްވި، ބިރުވެރިކަމާއި ނުރައްކައުތެރިކަން ބޮޑު ނަރަކައަށް އެބައިމީހުން ވެއްދެވޭނެތެވެ.",""],["(20) އެ ފަދަ ކުށްވެރީންނަށް ތާއަބަދުމެ ހުރީ ނަރަކައެވެ. ނަރަކައިގެ އަހްލުވެރީން އެ ތަނަށް ވަދެނިމުމާ އެކު، އެ ތާނގެ ދޮރުތައް ބަންދުކުރެއްވޭނެތެވެ. އަދި އެ ނަރަކައިގައި، އަރާމުލިބެނިވި ދިރުމެއް ވިއަސް އަދި ޢަޛާބުން ސަލާމަތްވެވެނިވި މަރުވުމެއް ވިއަސް، އެބައިމީހުންނަކަށް ނުވާނެތެވެ.",""],["سُورَةُ الشَّمْسِއަކީ މައްކީ ސޫރަތެކެވެ. މި ސޫރަތުގައި ވަނީ (15) ފަނަރަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ ސޫރަތެކެވެ. މި ސޫރަތަކީ، ކީރިތި ޤުރްއާނުގެ (91) ނުވަދިހަ އެއްވަނަ ސޫރަތެވެ. މި ސޫރަތް ބާވައިލެއްވުނީ، سُورَةُ الْقَدْرِއަށް ފަހުގައެވެ. މި ސޫރަތް ފެށިފައި ވަނީ، ހުވާގެ ވަޙީ ބަސްފުޅަކުންނެވެ.[118] މި ސޫރަތް ފައްޓަވައިފައި ވަނީ، اللهُ ގެ ކުޅަދުންވަންތަކަމާއި އެއްކައުވަންތަކަމުގެ މައްޗަށް ދަލީލުކުރާ ބޮޑެތި އަލާމާތްތައް ގަންދެއްވައި ހުވާ ބަސްފުޅު ވަޙީކުރައްވަމުންނެވެ. އަދި އެ ހުވާ ބަސްފުޅުގައި އަންގަވައިފައި ވަނީ، ތިމާގެ ނަފްސު ޠާހިރުކޮށްފި މީހާ ކާމިޔާބުވެއްޖެ ކަމުގައެވެ. އަދި رَسُولُ اللهِ ގެ ރިސާލަތު ދޮގުކުރާ މީހުންގެ މައްޗަށް ގަދަފަދަ ޢަޛާބު އަންނާނޭ ކަމުގައެވެ. އެއީ، ޘަމޫދު ބާގައިގެ މީހުންނަށް، ޢަޛާބުފޮނުއްވި ފަދައިންނެވެ.[119]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އަދި އިރާއި އިރުގެ އަލިކަމާއި، އިރުން ލިބޭ އެންމެހައި ފައިދާތަކާ އަދި އިރުގެ އަލިކަން ދުނިޔެއަށް ފެތުރިގެންދާ ވަގުތު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.","[118]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[119]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي"],["(2) އަދި އިރުއޮއްސި ހަނދު އަރައި ދުނިޔެއަށް އަލިކުރަމުން ދާ އިރު، އެ ހަނދު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(3) އަދި އިރުއަރައި ދުވާލުގެ ވަގުތު އައިސް، އިރުގެއަލިކަމުން ދުނިޔޭގައި ވާހައި ތަކެތި ފައުޅުވާ ހިނދު އެ ދުވާލު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(4) އަދި އިރުއޮއްސި ރޭގަނޑުގެ ވަގުތު ޖެހި، ދުނިޔޭގައި ވާހައި އެއްޗަކަށް އަނދިރިކަން ފެތުރޭ ހިނދު، އެ ރޭގަނޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(5) އަދި އުޑު އުފައްދަވައި، ނުހަނު ފުރިހަމަކަމާ އެކު އެހައިމެ ގަދަފަދަ ގޮތެއްގައި އެ އުޑު ބިނާކުރެއްވީ، ތިމަން إِلٰهއެވެ. ވުމާއެކު، އެ އުޑާ އަދި އެ އުޑު ބިނާކުރައްވައިފައިވާ ފުރިހަމަކަން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(6) އަދި ބިން އުފައްދަވައި، ޚަލްޤުތަކުން ދިރިއުޅުމަށް ފަސޭހަވާނޭ ގޮތަށް އެ ބިން ފަތުރުއްވައި ފުރިހަމަކުރެއްވީ، ތިމަން إِلٰهއެވެ. ވުމާއެކު، އެ ބިމާ އަދި އެ ބިން ހައްދަވައިފައިވާ ފުރިހަމަކަން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(7) އަދި ކޮންމެ ނަފްސެއްމެ އަދާކުރާންޖެހޭ ވަޒީފާ އަދާކުރެވޭ ފަދަ ފުރިހަމަ ސިފައެއްގައި އެ ނަފްސު އުފެއްދެވީ، ތިމަން إِلٰهއެވެ. ވުމާއެކު، އެ ނަފްސާ އަދި އެ ނަފްސު އުފައްދަވައިފައިވާ ފުރިހަމަކަން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! އިންސާނާ އުފައްދަވައި، ޚަލްޤުކުރައްވައި، ގުނަވަންތައް ފުރިހަމަކުރައްވައި، އޭނާގެ ހަށިގަނޑުގައި ފުރާނައަޅުއްވައި، ވުޖޫދަށް ނެރުއްވައި، ދިރިއުޅުމުގައި އޭނާއަށް ބޭނުންވާ ތަފާތު ބޭނުންތައް ފުއްދައިގަނެވޭ ފަދަ ބާރު އޭނާއަށް ދެއްވައި، ފިޠުރަތުގެ ސާފުސީދާމަގު، އެ އިންސާނާއަށް، اللهُ  ދެއްކެވިއެވެ. رَسُولُ اللهِ  ޙަދީޘުކުރެއްވިއެވެ. «كُلُّ مَوْلُوْدٍ يُوْلَدُ عَلَى الْفِطْرَةِ فَأَبَوَاهُ يُهَوِّدَانِهِ أَوْ يُنَصِّرَانِهِ أَوْ يُمَجِّسَانِهِ» މާނައީ: “ކޮންމެ ކުއްޖަކުމެ އުފަންވެ ދުނިޔެއަށް އަންނަނީ، ފިޠުރަތުގެ ސާފުސީދާ ގޮތުގައެވެ. ދެން އެއަށްފަހު، އެ ކުއްޖާ ޔަހޫދީއަކަށް ނުވަތަ ނަޞްރާނީއަކަށް ނުވަތަ މަޖޫސީއަކަށް ހަދަނީ، އެ ކުއްޖާގެ މައިންބަފައިންނެވެ.][120]","[120]- زُبْدَةُ التَّفْسِيرُ لِلدُّكْتُورِ مُحَمَّدِ بْنِ سُلَيْمَانِ الأْشْقَر"],["(8) ފަހެ، އިންސާނާ އުފެއްދެވުމުގައި، ހެޔޮ ގޮތާއި ނުބައި ގޮތް ރަނގަޅަށް ވަކިކޮށް ދެނެގަތުމުގެ ވިސްނުމާއި، ބާރާއި، އެ ކަންކަން ތަރައްޤީ ކުރެވޭނޭ ގޮތް، އެ އިންސާނާގެ ކިބައިގައި، اللهُ  ވަނީ ލައްވައިފައެވެ. އަދި ނަބިއްޔުންނާއި ރަސޫލުން ފޮނުއްވައި، އިންސާނާއަށް ގެއްލުންހުރި ގޮތާއި ފައިދާހުރި ގޮތް، އެ إِلٰهُ އޭނާއަށް އަންގަވައި ދެއްވިއެވެ. އެއީ، ދުނިޔޭގައި އުޅުނުއިރު، ހެޔޮ ގޮތާއި ނުބައި ގޮތް އޭނާއަށް އެނގިފައި ނުވާކަމުގައި ބުނެ، ޤިޔާމަތް ދުވަހުން، ޢުޛުރުނުދެއްކޭނޭ ގޮތަށެވެ.",""],["(9) اللهُ އަށް ބިރުވެތިވެ ތަޤްވާވެރިވެ، ތިމާގެ ނަފްސު ފާފަތަކުން ޠާހިރުކޮށްފި މީހާ، ނުހަނު ބޮޑު ކާމިޔާބީއަކުން ކާމިޔާބުވެއްޖެ ކަން ކަށަވަރެވެ.",""],["(10) އަދި ފާފަތައް ކޮށް އުރެދުންތަކަށް އަރައިގަނެ، ހެޔޮކަންތައްތަކުން ތިމާގެ ނަފްސު މަޙްރޫމުކޮށް، ތިމާގެ ނަފްސަށް އުނިކަންދީ، ތިމާއަށް ދެރަގޮތް މެދުވެރިވާނޭ ގޮތަށް ކަންތައް ކޮށްފި މީހާ، ނުހަނު ބޮޑު ނާކާމިޔާބީއަކުން ނާކާމިޔާބުވެއްޖެ ކަން ކަށަވަރެވެ.",""],["(11) ކުފުރުވެރިކަމާއި އަނިޔާވެރިކަމުގައި ހައްދުފަހަނަޅައިދިޔަ، ޘަމޫދު ބާގައިގެ ކާފިރުން، އެ ޤައުމުގެ މީހުންގެ ގާތަށް، اللهُ  ފޮނުއްވި ރަސޫލާ صَالِحُ  ގެންނެވި ރިސާލަތު ދޮގުކުޅައެވެ.",""],["(12) صَالِحُ  ގެންނެވި ރިސާލަތު ތެދުކަމުގެ މައްޗަށް ދަލީލު ކުރަނިވި މުޢުޖިޒާތެއްގެ ގޮތުން، ފަރުބަދައެއްގެ ހިލަގަނޑަކުން، اللهُ  ނެރުއްވި އަންހެން ޖަމަލު މެރުމަށް ޘަމޫދުބާގައިގެ ކާފިރުން އެއްބަސްވި ހިނދެވެ. އެ ހިނދު، އެބައިމީހުންގެ ތެރޭގައި ހުރި އެންމެ ނުލަފާ އެންމެ ބޮޑު އަބާއްޖަވެރިއާ، قَدَّارُ ابْنِ سَالِفُ އެ ޖަމަލު މެރުމަށް ނުކުތެވެ. އަދި އެބައިމީހުންގެ ކަންތައް ހުރިގޮތް ފެނިވަޑައިގަތުމުން، އެ ޖަމަލާ ނުބެހުމަށާއި، އެއަށް ގޯނާނުކުރުމަށް، صَالِحُ  އެބައިމީހުންނަށް ނަސޭހަތްތެރިވެވަޑައިގަތެވެ.",""],["(13) ފަހެ، صَالِحُ ގެ ޤައުމުގެ މީހުންނަށް ނަސޭހަތް ދެއްވަމުން، އެ ރަސޫލާ އެބައިމީހުންނަށް ވިދާޅުވިއެވެ. ތިޔަބައިމީހުންނަށް ޓަކައި މުޢުޖިޒާތެއްގެ ގޮތުގައި، اللهُ  ނެރުއްވައިފައިވާ އަންހެން ޖަމަލަށް އެއްވެސް ކަހަލަ ގެއްލުމެއް ނުދޭށެވެ! މި ފަދައިން ވިދާޅުވުމަށް ފަހު، އެބައިމީހުންނާއި އެބައިމީހުންގެ ނަޢަމް ސޫފިތައް ފެންބޮއި އުޅުމަށް އެއް ދުވަސް ކަނޑައެޅުއްވިއެވެ. އަދި ފަރުބަދައެއްގެ ހިލަގަނޑަކުން، اللهُ  ނެރުއްވި އަންހެން ޖަމަލު ފެންބުއިމަށް އަނެއް ދުވަސް ކަނޑައެޅުއްވިއެވެ. އަދި އެ ޖަމަލު ފެންބުއިމަށް ޓަކައި ކަނޑައެޅިފައިވާ ދުވަހު، އެބައިމީހުން އެ ފެންގަނޑު ބޭނުންނުކުރުމަށް ވެސް އަމުރުކުރެއްވިއެވެ. އަދި އެ ޖަމަލަށް ގެއްލުމެއްދީފި ނަމަ، އެބައިމީހުންގެ މައްޗަށް، اللهُ  ފޮނުއްވައިފާނޭ ޢަޛާބެއްގެ ހުރި ނުރައްކާތެރިކަމާ މެދު އިންޛާރުކުރައްވައި، އެ ކަމާ މެދު އެބައިމީހުން ބިރުވެރިކުރައްވައި، އެބައިމީހުންނަށް ނަސޭހަތްތެރިވެވަޑައިގަތެވެ. ދަންނާށެވެ! އެ ޖަމަލަކީ، صَالِحُ ގެ ޤައުމުގެ މީހުން އެދުނު އެދުމެއްގެ މަތީން، ފަރުބަދައެއްގެ ހިލަގަނޑަކުން، اللهُ  ނެރުއްވި ރަތްކުލައިގެ އަންހެން ޖަމަލެކެވެ.އެއީ، އެރަސޫލާއަށް اللهُ  ދެއްވި ބޮޑުވެގެންވާ މުޢުޖިޒާތެކެވެ.[121]","[121]- تَفْسِيرُ جَامِعِ الْبَيَانِ لِلإْمَامِ مُحَمَّدِ بْنِ جَرِيرِ الطَّبَرِي"],["(14) ނަމަވެސް، صَالِحُ ގެ ބަސްފުޅު ދޮގުކުރި ކާފިރުން އެ ޖަމަލު މަރައިލިއެވެ. ފަހެ، އެބައިމީހުން އެ ކުޅަ ފާފައިގެ ހުރި ނުބައިކަމުގެ ބޮޑުކަމުން، އެބައިމީހުންގެ ވެރި إِلٰهُ، އެ ޤައުމުގެ ކާފިރުންގެ މައްޗަށް ގަދަފަދަ ޢަޛާބުފޮނުއްވައި، އެ އެންމެން އެއްފަހަރާ ހަލާކުކުރައްވައި ނެތިކުރެއްވިއެވެ. ދަންނާށެވެ! އެ ޢަޛާބަކީ، މަތީން އައި ނުހަނުގަދަފަދަ ބިރުވެރި އަޑުފަށްގަނޑަކާއި، ތިރީން އައި އެހައިމެ ބިރުވެރި ގަދަފަދަ ބިންހެލުމެކެވެ.",""],["(15) ދަންނާށެވެ! އެންމެހައި ޚަލްޤުތަކުންނާ އަދި ކައުނުގައި ހިނގާ ހުރިހައި ކަމެއްމެ ވަނީ، اللهُ ގެ ކަށަކުޅަދުންވަންތަކަމާއި ބާރުފުޅުގެ ދަށުގައެވެ. ވުމާއެކު، ޘަމޫދު ބާގައިގެ ކާފިރުންނާ މެދު، އެ إِلٰهُ ކުރެއްވި ނިޔާއާއި، އެ ކާފިރުންގެ މައްޗަށް ފޮނުއްވި ޢަޛާބުގެ ނަތީޖާއާ މެދު، އެއްވެސް ފަރާތެއް ދެކެ، އެ إِلٰهُ ޖެހިލުންވެވޮޑިނުގަންނަވަތެވެ. އަދި އެ ކަމުގެ ސަބަބުން، އެއްވެސް ފަރާތަކުން ބަދަލުހިފާފާނޭކަމާ މެދު، އެ إِلٰهُ ބިރުވެތިވެވޮޑިނުގަންނަވާ މެއެވެ. އެހެނީ، އެ إِلٰهُ މިންވަރުކުރައްވާ އެއްވެސް ކަމަކަށް ބާރެއް ފޯރުވައި ހުރަހެއް އެޅޭނޭ އެއްވެސް ފަރާތެއް ނުވެއެވެ. އަދި ހަމަކަށަވަރުން، އެ إِلٰهއީ، ނިޔާކުރައްވާ ކޮންމެ ކަމެއްގައިމެ، ޙިކްމަތްވަންތަ ކަށަކުޅަދުންވަންތަ إِلٰهއެވެ.",""],["سُورَةُ اللَّيْلِއަކީ މައްކީ ސޫރަތެކެވެ. މި ސޫރަތުގައި ވަނީ (21) އެކާވީސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُ އެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން މެދުމިނުގެ އެންމެ ފަހު ސޫރަތެވެ. މި ސޫރަތަކީ، ކީރިތި ޤުރްއާނުގެ (92) ނުވަދިހަ ދެވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْأَعْلَىއަށް ފަހުގައެވެ. މި ސޫރަތް ފެށިފައިވަނީ ހުވާގެ ވަޙީ ބަސްފުޅަކުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މިސޫރަތުގައި އައިސްފައެއް ނުވެއެވެ.[122] މި ސޫރަތް ފައްޓަވައިފައި ވަނީ، اللهُ ގެ ކުޅަދުންވަންތަކަމާއި އެއްކައުވަންތަކަމުގެ މައްޗަށް ދަލީލުކުރާ ބޮޑެތި އަލާމާތްތައް ކަމުގައިވާ ރޭގަނޑާއި ދުވާލާ އަދި ދެ ޖިންސުން ތަކެތި އުފެއްދެވި އުފެއްދެވުން ގަންދެއްވައި ހުވާ ބަސްފުޅު ވަޙީކުރެއްވުމުންނެވެ. އަދި އެ ތަކެތި ގަންދެއްވައި ހުވާ ބަސްފުޅު ވަޙީކުރައްވައި، اللهُ  ކަށަވަރުކޮށްދެއްވައިފައި ވަނީ، އިންސާނުން އުޅެނީ އަދި ޢަމަލުކުރަނީ ތަފާތު ގޮތްގޮތަށް ކަމުގައެވެ. އެއަށްފަހު، ބަޔާންކޮށްދެއްވައިފައި ވަނީ، ބާއްޖަވެރިކަމުގެ މަގާއި އަބާއްޖަވެރިކަމުގެ މަގެވެ. އަދި ހެޔޮލަފާ މީހުންގެ ސިފަތަކާއި ނުބައި ނުލަފާ މީހުންގެ ސިފަތަކެވެ. ހެޔޮލަފާ މީހުންނަކީ ސުވަރުގޭގެ އަހްލުވެރީންނެވެ. ނުބައި ނުލަފާ މީހުންނަކީ ނަރަކައިގެ އަހްލުވެރީންނެވެ. އެއަށްފަހު، މި ސޫރަތުގައި ހަނދާންކޮށްދެއްވައިފައި ވަނީ، މުދައުވެރިކަމާއި ތަނަވަސްކަމަކީ، ފަނާވެދަނިވި ދުނިޔޭގެ އެދުންތަކާ މެދު ގިނަ ބަޔަކު ހެއްލުންތެރިކުރުވާ ކަމެއް ކަމުގައެވެ. ނަމަވެސް، އެއިން އެއްވެސް ކަމަކުން އެ ފަދަ މީހަކަށް، ޤިޔާމަތް ދުވަހުން އެއްވެސް ފައިދާއެއް ނުކުރާނޭ ކަމުގައެވެ. އަދި ރަސޫލުން ފޮނުއްވައި، ތެދުމަގަކީ ކޮބައިކަމާއި މަގުފުރެދުމަކީ ކޮބައިކަން މީސްތަކުންނަށް އެންގެވުމަކީ، اللهُ ގެ ޙިކްމަތްވަންތަކަމުގެ ދަށުން ހިންގަވާ ކަމެއް ކަމުގައެވެ. އެއަށްފަހު، މި ސޫރަތުގައި ޚަބަރުދެއްވައިފައި ވަނީ، اللهُ އަށް އުރެދޭ ކޮންމެ މީހަކަށްމެ، ނަރަކައިގެ އަލިފާނުގެ ގަދަފަދަ ޢަޛާބު ހުރިކަމުގެ ވާހަކައިންނެވެ. އެ ވާހަކަތަކަށް ފަހު، މި ސޫރަތުގެ ފަހުކޮޅުގައިވާ އާޔަތްތަކަކީ، اللهُ ގެ މަގުގައި أَبُوْبَكْر الصِّدِّيْق ހޭދަކުރެއްވިލެއް ދީލަތިކަމުން، އެ ކަމަށް ޓަކައި، އެ إِلٰهُ ބާވައިލެއްވި ޘަނާގެ ބަސްފުޅުތަކެއް ކަމުގައި ރިވާވެގެން ވެއެވެ. އަދި އެ ފަދަ ދީލަތިކަމާ އެކު ހޭދަކުރާ ކޮންމެ މީހަކުމެ، މި ސޫރަތުގައި މިވާ އިލާހީ ޘަނާގެ ބަސްފުޅުތަކުގައި ޝާމިލުވާނޭ ކަން ކަށަވަރެވެ.[123] މި ސޫރަތް ބާވައިލެއްވި ސަބަބު: عَلَاءُ الدِّينِ عَلِيِّ بْنِ مُحَمَّدِ الشِّيحِي أَبُو الْحَسَن ނަޤްލުކުރެއްވިއެވެ. بِلَالُ  މިނިވަންވުމުގެ ކުރީން، އެ ޞަޙާބީ ހުންނެވީ أُمَيَّةُ بْنِ خَلَفގެ އަޅެއްގެ ގޮތުގައެވެ. أُمَيَّةُ بْنِ خَلَفއަކީ، އިސްލާމް ދީނުގެ ޢަދުއްވުންގެ ތެރެއިން ނުހަނު އަރައިހުރި ޢަދުއްވެކެވެ. ވުމާއެކު، بِلَالُ  އިސްލާމްވެވަޑައިގަތުމުން، أُمَيَّةُ بْنِ خَلَفގެ ފަރާތުން ނުހަނު ބޮޑު އަނިޔާތައް، بِلَالُ އަށް ލިބެމުންދިޔައެވެ. ހޫނު މޫސުގެ އިރު މެދުޖެހި، އިރުގެ ހޫނުކަން ގަދަވެ ދޮންބޮޑުވާ ވަގުތު، އެންމެ ގަދަ އަވީގައި، بِلَالُ  ބިންމަތީގައި ދަމަމުން މައްކާގެ ރަށް ބޭރަށް ނެރެއެވެ. އަދި أُمَيَّةُ بْنِ خَلَفގެ އަމުރަށް، އިރުގެ ހޫނުން ދޮންވެފައިވާ ހިލަބިމުގެ މައްޗަށް بِلَالُ  އުއްޑުން ވައްޓައިލައެވެ. އަދި بِلَالُ ގެ މޭފުޅު މައްޗަށް، ނުހަނު ބޮޑު ހިލައެއް އަރުވައެވެ. ދެން އެ ހިނދު أُمَيَّةُ بْنِ خَلَف ބުނެއެވެ. مُحَمَّدއަށް ކާފިރުވާށެވެ! مُحَمَّدއަށް ކާފިރު ނުވާހައި ހިނދަކު އޮންނާން ޖެހޭނީ، ތިޔަ ޢަޛާބުގައި، ތިޔަ ގޮތަށެވެ. ނުވަތަ މަރުވާނދެން އޮންނަންޖެހޭނީ ތިއަ ޙާލުގައެވެ. އަދި بِلَالُ ، އެ ޙާލުކޮޅުގައި އޮންނަވައިގެން أَحَدٌ ... أَحَدٌ... މި ފަދައިން ވިދާޅުވަމުން ގެންދަވައެވެ. މާނައީ: اللهُ މެނުވީ ޙައްޤުވެގެން އަޅުކަމެއް ކުރެވޭ إِلٰهއަކު ނުވެއެވެ. އެ ބަސްފުޅުގެ މުރާދަކީ: އެއްކައުވަންތަ ޙައްޤުވަންތަ إِلٰهއަށާއި، އެ إِلٰهُގެ ރަސޫލާއަށް ކާފިރެއް ނުވާނަމެވެ. އިސްލާމް ދީން ދޫކޮށެއްނުލާނަމެވެ. ތިޔަ ދޭ ޢަޛާބާއި ވޭނުގާ މަރުވެ ދިޔައަސް މެއެވެ. ކޮންމެއަކަސް، އެ ފަދަ އަނިޔާތައް بِلَالُ އަށް ދެވެމުން ދަނިކޮށް، އެއްދުވަހަކު އެ ތާނގެ ކައިރީން ލައިފައި أَبُو بَكْر  ވަޑައިގެންނެވިއެވެ. އަދި އެ މަންޒަރު ފެނިވަޑައިގަތުމުން أُمَيَّة بْنِ خَلَفއަށް ވިދާޅުވިއެވެ. ތިޔަ ނިކަމެތި ފަޤީރު އަޅާއާ މެދު ކަލޭ އެއްގޮތަކަށް ވެސް، اللهُ އަށް ބިރުވެތި ނުވަނީހެއްޔެވެ؟ މި ފަދައިން ވިދާޅުވުމުން أُمَيَّةُ بْنِ خَلَف ދެންނެވިއެވެ. އޭނާގެ ޢަޤީދާ ފާސިދުކުރެއްވީ ތިބާއެވެ. ވީމާ ތިބާ އޭނާ ސަލާމަތްކުރައްވާށެވެ! މި ފަދައިން އޭނާ ދެންނެވީ، بِلَالُ  އިސްލާމްވެ ވަޑައިގަތީ، أَبُو بَكْر ގެ ގޮވައިލެއްވުމަށް ކަމަށް ވާތީއެވެ. ދެން ހަމަ އެ ވަގުތު، أُمَيَّةُ بْنِ خَلَفގެ އަތުން، أَبُو بَكْر ، بِلَالُ ބައްލަވައިގެންނެވުމަށް ފަހު، اللهُ އަށް ޓަކައި بِلَالُ  މިނިވަންކުރެއްވިއެވެ. ދެންފަހެ، އެ ކަން އެ ގޮތަށް ހިނގުމުން މުޝްރިކުންބުންޏެވެ. أَبُو بَكْر ، بِلَالُ  މިނިވަންކުރެއްވީ، بِلَالُގެ ފަރާތްޕުޅުން أَبُو بَكْرއަށް ކުރީން ލިބިވަޑައިގެންފައިވާ އިޙްސާންތެރިކަމެއްގެ ސަބަބުން ކަމުގައި މެނުވީ ނުވެއެވެ. މި ފަދައިން މުޝްރިކުން ބުނުމުން، އެބައިމީހުންގެ އެ ވާހަކަތަކަށް މި ސޫރަތުގެ ފަހުކޮޅުގެ އާޔަތްތަކުގައި ރައްދުދެއްވައިފައި ވެއެވެ.[124] އަދި މި ސޫރަތުގެ ފަސްވަނަ އާޔަތާއި، ހަވަނަ އާޔަތާއި، ހަތްވަނަ އާޔަތް ބާވައިލެއްވުނީ، ކާފިރުންގެ އަޅުންގެ ގޮތުގައި ތިބި ހަ މީހަކު އިސްލާމް ދީން ޤަބޫލުކުރުމުގެ ސަބަބުން، ކާފިރުންގެ ފަރާތުން އެބައިމީހުންނަށް ބޮޑެތި އަނިޔާތައް ލިބެމުން ދަނިކޮށް، أَبُوْبَكْرُ الصِّدِّيْق އެބައިމީހުން ބައްލަވައިގަތުމަށް ފަހު މިނިވަންކުރެއްވުމުން، އެ ޙާދިޘާއާ ގުޅިގެން ކަމުގައި ވެސް ރިވާވެގެން ވެއެވެ.[125]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ރޭގަނޑުގެ ވަގުތު އައިސް، ދުނިޔޭގައި ވާހައި އެއްޗަކަށް އަނދިރިކަން ފެތުރިގެން ދާ ހިނދު، އެ ރޭގަނޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! ރޭގަނޑުގެ ވަގުތަކީ، ކޮންމެ މީހަކާ އަދި ކޮންމެ އެއްޗަކަށް ވެސް ބޭނުންވާ އަރާމު ލިބިގަތުމަށް ޓަކައި އޮންނަ އެންމެ ރަނގަޅު ވަގުތެވެ.","[122]- مَوْقِعُ الْمُصْحَفِ الإِْلِكْتُرُونِي - التَّعْرِيفُ بِالسُّوَر\r[123]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازِي\r[124]- لُبَابُ التَّأْوِيلِ فِي مَعَانِي التَّنْزِيلِ لِعَلَاءِ الدِّينِ عَلِيِّ بْنِ مُحَمَّدِ الشِّيحِي أَبُو الْحَسَن، الْمَعْرُوفُ بِالْخَازِنِ (الْمُتَوَفَّى: 741ه)\r[125]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الَأْشْقَر"],["(2) އަދި ދުވާލުގެ އަލިކަން ފައުޅުވެ، ދުނިޔޭގައި ވާހައި އެއްޗަކަށް އަލިކަން ފެތުރިގެން ދާ ހިނދު، އެ ދުވާލު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! ދުވާލުގެ ވަގުތަކީ، ކޮންމެ މީހަކާއި ކޮންމެ އެއްޗެއްގެ ބޭނުންތައް ފުއްދުމަށް ޓަކައި މަސައްކަތް ކުރުމަށް އޮންނަ އެންމެ ރަނގަޅު ވަގުތެވެ.",""],["(3) އަދި ދެ ޖިންސު ގުޅިގެން އުފައްދަވައިފައި ވާހައި ތަކެއްޗަކާއި އެ ފަދަ ފުރިހަމަ ގޮތެއްގައި އެ ތަކެތި އުފެއްދެވި އުފެއްދެވުން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. އެހެނީ، އެންމެހައި ދިރޭ ތަކެތީގައިމެ ފިރިހެން ޖިންސާއި އަންހެން ޖިންސު ލައްވައި، އެ ދެ ޖިންސު ގުޅިގެން އެ ތަކެތީގެ ނަސްލު ދެމިގެން ދާ ގޮތަށް އެ ތަކެތި އުފެއްދެވީ، اللهُ އެވެ.",""],["(4) ހަމަކަށަވަރުން، އިންސާނާގެ ޢަމަލުތައް ތަފާތުވެގެން ވެއެވެ. އެއް ބަޔަކު ޢަމަލުކުރަނީ، ހަމައެކަނި ދުނިޔެ ލިބިގަތުމުގެ ބޭނުމުގައި ކަން ކަށަވަރެވެ. އެހެންކަމުން، އެ ފަދަ މީހުން ނަރަކަވަންތަވެރީންގެ ޢަމަލުން ޢަމަލުކޮށް، ނަރަކައިގެ ހަލާކުގެ ތެރެއަށް އެބައިމީހުންގެ އަމިއްލަ ނަފްސު ވައްޓައިލައެވެ. އަނެއް ބައަކު ޢަމަލުކުރަނީ، އާޚިރަތް ލިބިގަތުމުގެ ބޭނުމުގައި ކަން ކަށަވަރެވެ. އެހެންކަމުން، އެ ފަދަ މީހުން ސުވަރުގެވަންތަވެރީންގެ ޢަމަލުން ޢަމަލުކޮށް، އެބައިމީހުންގެ ނަފްސު ނަރަކައިން ސަލާމަތްކޮށް، ސުވަރުގެ ލިބިގަތުމަށް ގަދައަޅައި މަސައްކަތްކުރެތެވެ.",""],["(5) ފަހެ، الله ގެ މަގުގައި ތިމާގެ މުދަލުން ހޭދަކޮށް، އަދި ތިމާކުރާ ހުރިހައި ކަމެއްގައިމެ، އެ إِلٰهُ އަމުރުކުރެއްވި ގޮތަށް އެންމެހައި ކަންތައްތައްކޮށް، އެ إِلٰهُ ޙަރާމުކުރެއްވި އެންމެހައި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވެއްޖެ މީހާ ދަންނާށެވެ!",""],["(6) އަދި އެންމެ ހެޔޮބަސް ކަމުގައިވާ، “لَا إِلَهَ إِلَّا اللهُ] މި ކަލިމަ، ހިތުގެ އަޑީން ޤަބޫލުކޮށް، ތެދުކޮށް، ދުލުންކިޔައި، އެ ކަލިމައިން ދޭހަވާ އަދި ދަލީލުކުރާ އިސްލާމީ ޢަޤީދާއާ އެއްގޮތަށް ޢަމަލުކޮށް، ޤިޔާމަތް ދުވަހުން އެ ޢަމަލުތަކުގެ ޙިސާބުބައްލަވައި ޖަޒާއާއި ސަޒާ ދެއްވާނޭ ކަން ޔަޤީންކޮށް، ހެޔޮ ޢަމަލުތައް ކުރުމުގައި ދެމިހުރި މީހާ ދަންނާށެވެ![126]","[126]- تَفْسِيرُ تَيْسِيرِ الْكَرِيمِ الرَّحمَْنِ لِلإْمَامِ عَبْدِ الرَّحمَْنِ السَّعْدِي"],["(7) ފަހެ، އިސްވެދިޔަ ދެ އާޔަތުގައި ބަޔާންވެދިއަ ހެޔޮ ޢަމަލުތައް ކުރުމުގައި ދެމިހުންނަ މީހަކަށް، ފާފަތަކަށް އަރައިގަތުމުގެ ނުބައިކަމުން ދުރުވެ، ޞާލިޙު ޢަމަލުކުރުމުގެ މަގު ފަހިކޮށްދެއްވައި، ތިމަން إِلٰهُ، އެމީހަކަށް އެ ކަމަށް ތައުފީޤު ދެއްވާހުށީމެވެ. އަދި ތާއަބަދު ދެމިހުންނަނިވި ބާއްޖަވެރިކަން ލިބެނިވި ސުވަރުގެއަށް ދިއުމުގެ މަގު ވެސް، ތިމަން إِلٰهُ، އެ މީހަކަށް ފަހިކޮށްދެއްވާ ހުށީމެވެ!",""],["(8) އަދި، اللهُ  ދެއްވި މުދަލަށް ދަހިވެތިވެ، އެ މުދަލުން އެ إِلٰهُގެ މަގުގައި ހޭދަކުރުމުން ދެއްވާނޭ ޘަވާބު ތިމާއަށް ބޭނުން ނުވާކަމުގައި ދެކެ، ތިމާ އަމިއްލައަށް ފުދިގެންވާކަމަށް ހީކުރި މީހާ ދަންނާށެވެ!",""],["(9) އަދި މުދަލަށް ދަހިވެތިވެ، އެ މުދަލުން، اللهُ ގެ މަގުގައި ހޭދަކުރުމުން ދެއްވާނޭ ޘަވާބު ތިމާއަށް ބޭނުންނުވާކަމުގައި ދެކެ، އެންމެ ހެޔޮ ބަސް ކަމުގައިވާ ޝަހާދަތުގެ ދެ ކަލިމަ ދޮގުކޮށް، ޤިޔާމަތް ދުވަހުން ޙިސާބުބައްލަވައި، ދުނިޔޭގައި ތިމާ ހެޔޮ ކަމެއް ކޮށްފައި ވާނަމަ ހެޔޮ ޖަޒާ، ނުބައި ކަމެއް ކޮށްފައި ވާނަމަ ނުބައި ޖަޒާ، އެ إِلٰهُ ދެއްވާނޭ ކަން ދޮގުކުރާ މީހާ ދަންނާށެވެ!",""],["(10) ފަހެ، އިސްވެދިއަ ދެ އާޔަތުގައި ބަޔާންވެދިއަ ނުބައި ޢަމަލުތައް ކުރުމުގައި ދެމިހުންނަ މީހަކަށް، ހުރިހައި އުނދަގުލަކާއި، ދަތިކަމަކާއި، އަބާއްޖަވެރިކަން ލެއްވިގެންވާ ނަރަކައަށް ދިއުމުގެ މަގު، ތިމަން إِلٰهُ ފަހިކޮށްދެއްވާ ހުށީމެވެ! އެއީ، އެ ނަރަކައިގެ ޢަޛާބު، ތާއަބަދު އެ މީހާއަށް ލިބެނިވި ގޮތުގައެވެ.",""],["(11) އަދި އެ ފަދަ މީހާ ނަރަކައަށް ވެއްޓޭ ހިނދު، اللهُ ގެ މަގުގައި ހޭދަނުކޮށް، ދުނިޔޭގައި އެއްކޮށް ޖަމާކުރި މުދަލުން އޭނާއަށް ކުރާނޭ އެއްވެސް ފައިދާއެއް ނޯންނާނެތެވެ. އަދި ނަރަކައާއި އެ ނަރަކައިގެ ޢަޛާބުން ސަލާމަތްވުމަށް ޓަކައި، އެ މުދަލުގެ ބޭނުމެއް އޭނާއަކަށް ނުހިފޭނެތެވެ. އަދި ކިއެއްތަ! އެ ތަކެތި ވެގެން ދާނީ އޭނާއަށް ލިބޭ އިތުރު ޢަޛާބަކަށެވެ.",""],["(12) ހަމަކަށަވަރުން، ނަރަކައިން ސަލާމަތްވެ ސުވަރުގެ ވަދެވޭނޭ ގޮތަށް، ތެދުމަގު ދައްކަވައި އެ މަގަށް މީސްތަކުންނަށް ތައުފީޤު ދެއްވުމަކީ، ތިމަން إِلٰهُ ކުރައްވާ ކަމެއް ކަން ކަށަވަރެވެ. އެހެންކަމުން، ރަސޫލުން ފޮނުއްވައި، ފޮތްތައް ބާވައިލައްވައި، މީސްތަކުންނަށް ތެދުމަގު ބަޔާންކޮށްދެއްވައި، އެބައިމީހުންގެ މައްޗަށް ޙުއްޖަތް ޤާއިމުކުރެއްވުމަކީ، ތިމަން إِلٰهއަށް އޮތް ކަމެކެވެ. އަދި، ތިމަން إِلٰهُ، އެ ފަދައިން އެ ކަން ލައްވައިފައި ވަނީ، ޤިޔާމަތް ޤާއިމުވާ ދުވަހުން، ތިމަން إِلٰهُގެ ޙަޟްރަތުގައި ތިމަން إِلٰهއާ ދެކޮޅަށް، ފުރެދުންތެރީން ޢުޛްރުދައްކާނޭ އެއްވެސް ޖާގައެއް ނުއޮތުމަށް ޓަކައެވެ.",""],["(13) އަދި ހަމަކަށަވަރުން، އާޚިރަތުގެ ހުރިހައި ކަމަކާއި، ދުނިޔޭގެ ހުރިހައި ކަމެއް މިލްކުވެގެން ވަނީ، ތިމަން إِلٰهއަށް ކަން ކަށަވަރެވެ. އަދި އެ ދެ ތަނުންކުރެ އެއްވެސް ތަނެއްގައި، ތިމަން إِلٰهއަށް އެއްވެސް ބައިވެރިއަކު އަދި ޝަރީކަކު ނުވެއެވެ. އެހެންކަމުން، ތިމަން إِلٰهُ އިރާދަކުރައްވާ ގޮތަކަށް އެ ދެ ތާނގެ ކަންތައްތައް، ތިމަން إِلٰهُ ހިންގަވާހުށީމެވެ. ވީމާ، ދުނިޔެއާއި އާޚިރަތުގައި ވެސް ހުރިހައި ހެޔޮކަމަކާއި ނިޢުމަތެއް ދެއްވުން އެދި، ތިޔަބައިމީހުން ތިމަން إِلٰهއަށް ދަންނަވާހުށިކަމެވެ!",""],["(14) ފަހެ، އަނދައަނދައި ހުރި ނަރަކައިގެ ގަދަފަދަ ޢަޛާބުގެ ވާހަކައިން، ތިމަން إِلٰهُ ތިޔަބައިމީހުންނަށް އިންޛާރުކުރައްވައި ތިޔަބައިމީހުން ބިރުވެތިކުރެއްވީމެވެ. އެއީ، އެ ނަރަކައިން ސަލާމަތްކޮށްދެއްވުން އެދި ދުޢާކޮށް، ތިމަން إِلٰهއަށް ދަންނަވައި، އެ ނަރަކައިން މިންޖުވަނިވި ޢަމަލު ތިޔަބައިމީހުން ކުރޭތޯއެވެ.",""],["(15) ދަންނާށެވެ! ނުބައިކަން ބޮޑުވެގެންވާ އަބާއްޖަވެރިއަކު މެނުވީ، ޝައިޠާނާއާ ތަބާވެ، އެ ނަރަކައަކަށް ނުވަންނާނެތެވެ. އެހެންކަމުން ޝައިޠާނާއާ ތަބާވި ކޮންމެ އަބާއްޖަވެރިއަކުމެ، އެ ނަރަކައަށް ވަދެ އެ ތާނގެ ގަދަފަދަ ޢަޛާބުގެ ރަހަ ލިބިގަންނާނެތެވެ.",""],["(16) އެ ފަދަ އަބާއްޖަވެރިއަކީ، ތިމަން إِلٰهُ ފޮނުއްވި ރަސޫލުން ގެންނެވި ރިސާލަތު ދޮގުކޮށް، އެ ރިސާލަތަށް އިންކާރުކޮށް، އެ ރަސޫލުންނަށް ނުކިޔަމަންތެރިވެ، އީމާންވުމާ ދެކޮޅުހަދައި، ފުރަގަސްދީ އެނބުރިގަތް މީހާއެވެ.",""],["(17) އަދި، اللهُ އަށް ބިރުވެތިވެ، ތަޤްވާވެރިވެ، އެ إِلٰهُގެ ރުއްސެވުމާއި ފުއްސެވުން އެދި، ޞާލިޙު ޢަމަލުކުރުމުގައި އަރައިހުރި މީހާ ދަންނާށެވެ! އެ ފަދަ މީހާ، ނަރަކައާއި ނަރަކަވަންތަވެރީންނާ އަދި އެ ތާނގެ ޢަޛާބުން ދުރުކުރައްވައި، އެ إِلٰهُ، އެ ފަދަ މީހާ ނަރަކައިން މިންޖުކުރައްވާނެތެވެ. ދަންނާށެވެ! الِْإمَامُ الوَاحِدِي ވިދާޅުވިއެވެ. އެންމެހައި މުފައްސިރުންގެ ނަޒަރުގައި، މި އާޔަތުގައި މިވާ ތަޤްވާވެރިއަކީ، أَبُوْبَكْر الصِّدِّيْقއެވެ. ނަމަވެސް، اللهُ އަށް ބިރުވެތިވެ، ތަޤްވާވެރިވެ، އެ إِلٰهُގެ ރުއްސެވުމާއި ފުއްސެވުން އެދި، ޞާލިޙު ޢަމަލުކުރުމުގައި އަރާހުރި ކޮންމެ މުސްލިމަކަށްމެ، އެ إِلٰهُގެ ޙަޟްރަތުގައި މަތިވެރި ދަރަޖަ ހުރިކަމާ މެދަކު އެއްވެސް ޝައްކެއްނެތެވެ.[127]","[127]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الَأْشْقَر"],["(18) ޞާލިޙު ޢަމަލުކުރުމުގައި އަރައިހުރި މީހާއީ، އެއްވެސް ދެއްކުންތެރިކަމެއް ނެތި، ހަމަ އެކަނި ފާފަތަކުގެ ނުބައިކަމުން ޠާހިރުވެގަތުމަށް ޓަކައި އޭނާގެ މުދާ ހޭދަކުރާ މީހާއެވެ. ދަންނާށެވެ! اللهُ ގެ މަގުގައި، أَبُوْبَكْر الصِّدِّيْق މުދާ ހޭދަކުރެއްވީ، އެ إِلٰهއަށް ނުހަނު ބިރުވެތިވެވަޑައިގަތުމާ އެކު، ފާފަތަކުގެ ނުބައިކަމުން ޠާހިރުވެވަޑައިގަތުމުގެ ބޭނުންފުޅުގައި ކަން ކަށަވަރެވެ.[128]","[128]- الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(19) އަދި އެ މީހާއީ، އެ މީހާ ޠާހިރުވުމުގެ ނިޔަތުގައި އޭނާގެ މުދާ ހޭދަކުރާ މީހާއެވެ. އަދި އޭނާގެ މައްޗަށް އެހެން މީހަކު ކޮށްފައިވާ އިޙްސާންތެރިކަމެއްގެ ބަދަލުދިނުމުގެ ގޮތުން ނުވަތަ އެހެން މީހެއްގެ ފަރާތުން އޭނާއަށް ލިބިދާނޭ ހެޔޮކަމެއްގެ ބަދަލުގައި ހޭދަކުރާ މީހަކު ކަމުގައި ވެސް އޭނާ ނުވެއެވެ.",""],["(20) އެހެނެއްކަމަކު، އެ މީހާ މުދާ ހޭދަކޮށް އުޅެނީ، ހަމައެކަނި އޭނާގެ ވެރި މަތިވެރިވަންތަ اللهُ ގެ ވަޖްހުފުޅުއަދައި، އެ إِلٰهُގެ ރުހިވޮޑިގަތުން ލިބިގަތުމަށް ޓަކައެވެ. އެހެނީ، އެ إِلٰهُގެ ރުއްސެވުމާއި ފުއްސެވުމާ އަދި، އެ إِلٰهُގެ ފަޟްލުވަންތަކަމުން ދެއްވާ ދެއްވުމަށް ބޭނުންވެގެންވާ އަޅަކީ އޭނާކަމާއި، މަތިވެރިވަންތަ اللهُ  އޭނާގެ މުދަލަށް ބޭނުންވެވޮޑިގެންނުވާކަން އޭނާއަށް ރަނގަޅަށް އެނގެއެވެ.",""],["(21) އަދި ހަމަކަށަވަރުން، الله ގެ ރުހިވޮޑިގަތުން އަދައި އޭނާގެ މުދައު ހޭދަކުރާ މީހާއާ މެދު، އެ إِلٰهُ އުފައުވެވޮޑިގަންނަވައި ރުހިވޮޑިގެންނެވުމާ އެކު، އޭނާ ރުހި އުފަލުން ފުރޭވަރަށް ވުރެން ވެސް އިތުރަށް، އެ إِلٰهُ އޭނާއަށް ނިޢުމަތްތައް ދެއްވާނެތެވެ.",""],["سُورَةُ الضُّحَىއަކީ މައްކީ ސޫރަތެކެވެ. މި ސޫރަތުގައި ވަނީ (11) އެގާރަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރޭގައިވާ އެންމެ ކުރު ސޫރަތްތަކުގެ ތެރެއިން ފުރަތަމަ ސޫރަތެވެ. މި ސޫރަތަކީ ކީރިތި ޤުރްއާނުގެ (93) ނުވަދިހަ ތިންވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْفَجْرِއަށް ފަހުގައެވެ. މި ސޫރަތް ފެށިފައި ވަނީ ހުވާގެ ވަޙީބަސްފުޅަކުންނެވެ. އަދި ޖަލާލަތުގެ އިސްމުފުޅު “الله] އެންމެ ފަހަރަކު ވެސް، މި ސޫރަތުގައި އައިސްފައެއް ނުވެއެވެ.[129] މި ސޫރަތް ފައްޓަވައިފައި ވަނީ، އިރުއަރައި ދުވާލުގެ އަލިކަން ފެތުރި ހަމަޖެހުމުން، އެ ދުވާލާއި އެ ދުވާލުގެ އަލިކަން ގަންދެއްވައި، اللهُ  ވަޙީކުރެއްވި ހުވާގެ ބަސްފުޅުންނެވެ. އަދި ރޭގަނޑުގެ އަނދިރިކަން ފެތުރި، ދުނިޔެއަށް ހަމަހިމޭންކަން ވެރިވެ، ރޭގަނޑުގެ އަނދިރިކަމުގެ ތެރޭގައި އެންމެހައި ތަކެތި ފޮރުވި ނިވާވެގެން ދާ ހިނދު، އެ ރޭގަނޑު ގަންދެއްވައި، اللهُ  ވަޙީކުރެއްވި ހުވާގެ ބަސްފުޅުން ވެސް މެއެވެ.އަދި އެ ހުވާ ބަސްފުޅުގައި ކަށަވަރުކޮށްދެއްވައިފައި ވަނީ، اللهُ ގެ ރަސޫލާ مُحَمَّدٌ ، އެ إِلٰهُ ދޫކޮށްނުލައްވާކަމުގައެވެ. އަދި، އެ ރަސޫލާދެކެ ކޯފާވެވޮޑިނުގަންނަވާކަމާއި ނުރުހުންތެރިވެވޮޑިނުގަންނަވާ ކަމުގައެވެ. އަދި، اللهُ ގެ ރަސޫލާއަށް، ދުނިޔޭގައި، އެ إِلٰهُ ދެއްވާ ހެޔޮކަމަށްވުރެން، އާޚިރަތުގައި ދެއްވާނޭ ހެޔޮކަން މާ ބޮޑުވެގެން ވާނޭކަމުގައެވެ. އަދި އާޚިރަތް ދުވަހުން، އެ ރަސޫލާ ރުހިވަޑައިގެންފުމަށް ދާނދެން، اللهُ ގެ ނިޢުމަތްތައް އެ ރަސޫލާއަށް ދެއްވާނޭ ކަމުގައެވެ. ދެން އެއަށްފަހު، މި ސޫރަތް ނިންމަވައިލައްވައިފައި ވަނީ، اللهُ ގެ ރަސޫލާ مُحَمَّدٌ އަށް، އެ إِلٰهُ ދެއްވައިފައިވާ ބައެއް ނިޢުމަތްތައް ހަނދުމަފުޅުކުރައްވައި، އެ ކަންކަމަށް ޝުކްރުވެރިވެވަޑައިގަތުމުގެ ގޮތުން، ނިކަމެތީންނަށް ހެޔޮކޮށް ހިތްތެވުމަށް ކުރެއްވި އަމުރުފުޅުންނެވެ. ވުމާއެކު، ކޮންމެ އިންސާނަކުމެ، އެ މީހަކަށް، އެ إِلٰهُ ދެއްވި ނިޢުމަތްތައް ހަނދުމަކޮށް ނިކަމެތީންނަށް ހެޔޮކޮށް ހިތައި، އެ إِلٰهއަށް ޝުކްރުވެރިވާން ޖެހޭކަން، މި ސޫރަތުން ރަނގަޅަށް އެނގެއެވެ.[130] މި ސޫރަތް ބާވައިލެއްވި ސަބަބު: މި ސޫރަތް ބާވައިލެއްވި ސަބަބެއްކަމުގައި ރިވާވެގެން ވެއެވެ. اللهُ ގެ ޙަޟްރަތުން، ކައު އިތުރު ރަސޫލާގެ އަރިހަށް ކޮންމެ ވަޙީބަސްފުޅެއް އައުމުން، އެ ވަޙީބަސްފުޅެއް މީސްތަކުންނަށް އިއްވަވާކަމުގައި ވިއެވެ. އެ ކަން އެ ގޮތަށް ކުރައްވަމުން ގެންދަވަނިކޮށް، އެ إِلٰهُގެ ޙިކްމަތްވަންތަކަމުގެ ދަށުން، ވަޙީ ބާވައިލެއްވުން ދުވަސްކޮޅަކަށް މެދުކެނޑި ލަސްވުމުން، މައްކާގެ މުޝްރިކުން، ކައު އިތުރު ރަސޫލާއަށް، މަލާމާތްކޮށް ފުރައްސާރަކުރާން ފެށިއެވެ. އެ ގޮތުން، ކީރިތި ރަސޫލާގެ އަރިހުގައި أَبُو لَهَبُގެ އަނބިކަނބުލޭގެ اُمُّ جَمِيْلُ ދެންނެވިއެވެ. “ހަމަކަށަވަރުން، ތިބާގެ އަރިހަށް އަންނަ ޝައިޠާނާ، ތިބާ ދޫކޮށްލައިފި ކަމުގައި މެނުވީ، އަޅުގަނޑު ނުދެކެމެވެ. އެއީ، އަޅުގަނޑު އެދޭ ގޮތް ވެސް މެއެވެ.] ފަހެ އެ ހިނދު، اللهُ  މި ސޫރަތް ބާވައިލެއްވިއެވެ.[131]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އިރުއަރައި، ދުވާލުގެ އަލިކަން ފެތުރި ހަމަޖެހުމުން، އެ ދުވާލާއި އެ ދުވާލުގެ އަލިކަން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.","[129]- مَوْقِعُ الْمُصْحَفِ اْلإِلِكْتُرُونِي - التَّعْرِيفُ بِالسُّوَر\r[130]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الْحِجَازي\r[131]- صَحِيحُ الْجَامِعِ لِلِإْمَامِ الْبُخَارِي وَصَحِيحُ الإِْمَامِ مُسْلِمٍ"],["(2) އަދި ރޭގަނޑުގެ އަނދިރިކަން ފެތުރި، ދުނިޔެއަށް ހަމަހިމޭންކަން ވެރިވެ، ރޭގަނޑުގެ އަނދިރިކަމުގެ ތެރޭގައި އެންމެހައި ތަކެތި ފޮރުވި ނިވައިވެގެން ދާ ހިނދު، އެ ރޭގަނޑު ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(3) އިބަ ރަސޫލާގެ ވެރި إِلٰهُ، އިބަ ރަސޫލާ ދޫކޮށެއް ނުލައްވައެވެ. އަދި ދުވަހަކު ވެސް ދޫކޮށެއް ނުމެލައްވާނޭ މެއެވެ. އަދި ދަރަޖައަކަށް ފަހު ދަރަޖައަކަށް، އިބަ ރަސޫލާ މަތިވެރި ކުރައްވާނެތެވެ. އަދި ވަޙީ ބާވައިލެއްވުން މެދުކެނޑި، ވަޙީ އައުން ލަސްވީ، އިބަ ރަސޫލާ ދެކެ ކޯފާވެވޮޑިގެންނެވުމުގެ ސަބަބަކުން ނޫނެވެ.",""],["(4) އަދި ދުނިޔޭގައި، އިބަ ރަސޫލާގެ ދަރަޖައާއި މަޤާމު ދާނީ، ދުވަހަކަށްވުރެން ދުވަހެއް، މަތިވެރިވެ އުފުލެމުންނެވެ. އަދި، اللهُ ގެ ދީނަށް ނަޞްރު ލިބި، ދުނިޔޭގެ ކަންކޮޅުތަކަށް އެ ދީން ފެތުރިގެން ދާނެތެވެ. އަދި ހަމަކަށަވަރުން، ދުނިޔޭގައި، އިބަ ރަސޫލާއަށް ދެއްވާނޭ މަތިވެރިކަމަށްވުރެން، އާޚިރަތުގައި ދެއްވާނޭ މަތިވެރިކަމާއި، މަޤާމާއި، ޢިއްޒަތާއި، ޝަރަފާއި، ދަރުމައާއި ޘަވާބު، މާ މަތިވެރިވެފައި ހެޔޮކަން ބޮޑެވެ.",""],["(5) އަދި ހަމަކަށަވަރުން، ނިޢުމަތަކަށް ފަހު ނިޢުމަތެއް، އިބަ ރަސޫލާގެ ވެރި إِلٰهُ، އިބަ ރަސޫލާއަށް ދެއްވައި، އިބަ ރަސޫލާގެދަރަޖަ މަތިވެރިކުރައްވައި، އިސްލާމް ދީނަށް ނަޞްރުދެއްވާނޭކަމީ ކަށަވަރު ކަމެކެވެ. އަދި ޤިޔާމަތް ދުވަހުން، އިބަ ރަސޫލާއަށް، އެ إِلٰهُ ދެއްވާ ދަރުމައާއި ޘަވާބުގެ އިތުރަށް، اَلْمَقَامُ الْمَحْمُودُ ދެއްވައި، އެންމެހައި މީސްތަކުންގެ ޙިސާބުބެއްލެވުން އެދިވަޑައިގެން، ޝަފާޢަތްތެރިވެވަޑައިގަތުމުގެ މަތިވެރި ދަރަޖަ ވެސް، އިބަ ރަސޫލާއަށް ދެއްވާނެތެވެ. ދެން އެއަށްފަހު، ކައުޘަރު މި ނަން ކިޔުނު އާރާއި حَوْضُ الْمَوْرُودُ ދެއްވާނެތެވެ. އެއަށްފަހު، ޚާއްޞަގޮތެއްގައި، އިބަ ރަސޫލާގެ އުންމަތުގެ މީހުންނަށް ޝަފާޢަތްތެރިވެވަޑައިގަތުމުގެ މަތިވެރި ދަރަޖަ، އިބަ ރަސޫލާއަށް ދެއްވާނެތެވެ. ވީމާ، އެ ހުރިހައި ކަމަކާ މެދު ވެސް، އިބަ ރަސޫލާ ނުހަނު ބޮޑަށް ރުހިވަޑައިގަންނަވައި އުފައުފުޅުކުރައްވާނޭ މެއެވެ.",""],["(6) އިބަ ރަސޫލާ އުފަންވެވަޑަގަތުމުގެ ކުރީގައި ބައްޕާފުޅު އަވަހާރަވެ، ޔަތީމެއްގެ ގޮތުގައި ވަނިކޮށް، އެ إِلٰهُ، އިބަ ރަސޫލާ ދެކެވޮޑިނުގަންނަވާތޯއެވެ؟ އެ ހިނދު، އިބަ ރަސޫލާއަށް ހިޔާވަހިކަން ލިބިވަޑައިގަންނަވާނޭ ގޮތާއި ރައްކާތެރިކަމާ އެކު ބަލަހައްޓައި ބޮޑުކުރާނޭ ފަރާތްތައް، އެ إِلٰهُގެ އޯގާވަންތަކަމުން، އިބަ ރަސޫލާއަށް މެދުވެރިކޮށްދެއްވިއެވެ.",""],["(7) އަދި އީމާންކަމަކީ ކޮބައިކަމާއި ފޮތަކީ ކޮން އެއްޗެއްކަން އެނގިވަޑައިނުގަންނަވާ ޙާލުކޮޅުގައި، ޙައިރާންކަމެއްގެ ތެރޭގައި، އިބަ ރަސޫލާ ހުންނަވަނިކޮށް، އިބަ ރަސޫލާގެ ޙާލުކޮޅު، އެ إِلٰهُ ދެކެވޮޑިގަތެވެ. ދެން އެ ހިނދު، އިބަ ރަސޫލާއަށް އެނގިވަޑައިނުގަންނަވާ ތަކެތި އުނގަންނަވައިދެއްވައި، ހުރިހައި ހެޔޮ ކަމަކަށް މަގުދައްކަވައި، އެ ކަންތައްތައް ކުރެއްވުމުގެ ހެޔޮ ތައުފީޤު، އިބަ ރަސޫލާއަށް، އެ إِلٰهُ ދެއްވިއެވެ.",""],["(8) އަދި، އިބަ ރަސޫލާގެ އަތްޕުޅުމަތި ދަތިވެފައިވަނިކޮށް، އެ إِلٰهُ އިބަރަސޫލާ ދެކެވޮޑިގަތް ހިނދު، އިބަ ރަސޫލާއަށް ތަނަވަސްކަމާއި މުއްސަނދިކަން ދެއްވައި، އެ ދެއްވި އެއްޗަކާ މެދު ހިތްޕުޅުހަމަޖެހުމުގެ ކެތްތެރިކަން ދެއްވިއެވެ.",""],["(9) އެ ފަދަ ނިޢުމަތްތައް، އިބަ ރަސޫލާއަށް ދެއްވިކަމަށް ޓަކައި، ޔަތީމުންނަށް ހެޔޮކޮށް ހިއްތެވުމަށް އަބަދުމެ ހަނދުމަފުޅު ކުރައްވާށެވެ! ފަހެ، އެއްވެސް ޙާލެއްގައި ޔަތީމުންނަށް ދެރަވާ ގޮތަށް ކަންތައްކުރައްވައި އެބައިމީހުންނަށް ނިކަމެތިކޮށް ނުހިއްތަވާށެވެ! އަދި، އިބަ ރަސޫލާގެ ޢާއިލާގެ ބޭފުޅުންނަށް ހެޔޮކޮށް ހިއްތަވާ ފަދައިން، ޔަތީމުންނަށް ވެސް ހެޔޮކޮށް ހިއްތަވާށެވެ!",""],["(10) އަދި ހަނދުމަފުޅު ބަހައްޓަވާށެވެ! އިބަ ރަސޫލާގެ އަރިހަށް ކަމަކަށް އެދި މީހަކު އަތުވެއްޖެ ނަމަ، ރުހިވަޑައިނުގަތުމުގެ ގޮތުން އެއްވެސް އެއްޗެއް އެ މީހަކާ ދިމާއަށް ވިދާޅުނުވާށެވެ! އަދި އެ މީހަކު އައި ބޭނުމެއް އެ މީހަކަށް ފުއްދަވައިދެއްވާށެވެ! ފަހެ، އެ ފަދަ ތަނަވަސްކަމެއް ލިބިވަޑައިގެންފައިނުވާ ވަގުތެއް ނަމަ، ރިވެތި ގޮތުގައި އެ މީހަކާ މުޢާމަލާތުކުރައްވާށެވެ!",""],["(11) އަދިވެސް ހަނދުމަފުޅު ބަހައްޓަވާށެވެ! އިބަ ރަސޫލާގެ ވެރި إِلٰهُ، އިބަ ރަސޫލާއަށް ދެއްވި ގިނަގުނަ ނިޢުމަތުގެ ވާހަކަ، މީސްތަކުންގެ މެދުގައި ދައްކަވައި، އެ ކަންކަން ފައުޅުކުރައްވައި، ބަޔާންކުރައްވާށެވެ! އަދި އެ ދެއްވި ނިޢުމަތްތަކުގެ އަގު ވަޒަންކުރައްވައި ގިނަގިނައިން އެ ކަންކަން ހަނދުމަކުރައްވާށެވެ! ދަންނާށެވެ! ނިޢުމަތުގެ ވާހަކަ ދެއްކުމަކީ ވެސް ޝުކްރުކުރުމެކެވެ. އަދި މި އާޔަތުގައި ބަޔާންކުރައްވައިފައިވާ ނިޢުމަތުގެ މުރާދަކީ، ޤުރްއާން ކަމުގައި ވެސް ރިވާވެގެން ވެއެވެ. އެހެންކަމުގައި ވަނީ ނަމަ، މި އާޔަތުގައި، اللهُ ގެ ރަސޫލާއަށް، އެ إِلٰهُ އަމުރުކުރައްވައިފައި އެވަނީ، ޤުރްއާން ކިޔަވައިވިދާޅުވެ އެ ޤުރްއާނުގައި އަންގަވައިފައިވާ ގޮތާ އެއްގޮތަށް ޢަމަލުކުރެއްވުމަށެވެ. އަދި އެ ޤުރްއާނުގައިވާ ގޮތަށް ޢަމަލުކުރުމަށް އެންމެހައި މީސްތަކުންނަށް ވެސް އަމުރުކުރެއްވުމަށެވެ![132]","[132]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الَأْشْقَر"],["سُورَةُ الشَّرْحِއަކީ މައްކީ ސޫރަތެކެވެ. އަދި ‏سُورَةُ ‏أَلَم ‏نَشْرَحْ‎ގެ ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (8) އަށް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (94) ނުވަ ދިހަ ހަތަރުވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الضُّحَىއަށް ފަހުގައެވެ. މި ސޫރަތް ފެށިފައި ވަނީ ސުވާލުގެ އަކުރެއްކަމުގައިވާ “ أ ] މި އަކުރުންނެވެ. އަދި ޖަލާލަތުގެ އިސްމުފުޅު “اللهُ ] އެންމެ ފަހަރަކު ވެސް މިސޫރަތުގައި އައިސްފައެއް ނުވެއެވެ.[133] މި ސޫރަތުގައި ވެސް ވަނީ، اللهُ ގެ ރަސޫލާއަށް، އެ إِلٰهُ ދެއްވި ބައެއް ނިޢުމަތްތަކުގެ ވާހަކައެވެ. އެ ނިޢުމަތްތަކުގެ ތެރޭގައި، އެ ރަސޫލާގެ ހިތްޕުޅުދަތިވެ ނުތަނަވަސްވެފައި ވަނިކޮށް، ހިތްޕުޅު ހަމަޖައްސަވައި ދެއްވައި އީމާންކަމުގެ ނޫރުން ފުރުއްވައިދެއްވި ކަން، ހިމެނެއެވެ. އަދި އެ ރަސޫލާއަށް ކުރެއްވުނު ނަމަ ކުރެއްވުނު ކުށަކަށް މާފުކޮށްދެއްވައި، ފަހުން ވެސް ކުށެއް ކުރެއްވިއްޖެ ނަމަ އެ ކުށަކަށް މާފުކޮށްދެއްވާނޭ ކަން ހިމެނެއެވެ. އަދި އެ ރަސޫލާގެ ދަރަޖަފުޅު އުފުއްލަވައި، ނަންފުޅު މަތިވެރިކުރައްވައި، އެއްވެސް މަޚުލޫޤަކަށް ނުދެއްވާ ޢިއްޒަތާއި، ޤަދަރާއި، ޝަރަފު، އެ ރަސޫލާއަށް ދެއްވުން ވެސް ހިމެނެއެވެ. މި ސޫރަތް ނިންމަވައިލައްވައިފައި ވަނީ ބުރަކަމާއި، ދަތިކަމާއި، އުނދަގޫކަމަކީ، އަބަދު ދެމިއޮންނާނޭ ކަންކަމެއް ނޫން ކަން އަންގަވަމުންނެވެ. ވުމާއެކު، ދީނުގެ ދަޢުވަތުދެއްވުމާއި، ޖިހާދުކުރެއްވުމާއި، ނަމާދުކުރެއްވުންމަތީ ދެމިހުންނެވުމަށް މި ސޫރަތުގައި ރަސޫލާއަށް އަންގަވައިފައި ވެއެވެ. އަދި، اللهُ ގެ ޙަޟްރަތަށް ރުޖޫޢަވެވަޑައިގަތުމަށް ޓަކައި ތައްޔާރުވެ ވަޑައިގަތުމަށް، މި ސޫރަތުގެ ފަހުކޮޅުގައި ކައު އިތުރު ރަސޫލާއަށް އިރްޝާދުދެއްވައިފައި ވެއެވެ.[134]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އިބަ ރަސޫލާގެ ހިތްޕުޅުދަތިވެ ނުތަނަވަސްވެފައި ވަނިކޮށް، ތިމަން إِلٰهُ، އިބަ ރަސޫލާގެ ހިތްޕުޅު ހަމަޖައްސަވައިދެއްވައި އީމާންކަމުގެ ނޫރުން ފުރުއްވައިނުދެއްވަމުތޯއެވެ؟ އަދި ހަމަކަށަވަރުން، އިބަ ރަސޫލާއަށް ބާވައިލެއްވޭ ވަޙީގެ ބަސްފުޅުތައް ދަސްފުޅުކުރައްވައި ނަބީކަމުގެ ބުރަ މަސްއޫލިއްޔަތު އުފުއްލެވުމުގެ ކުޅަދާނަކަން، އިބަ ރަސޫލާއަށް ދެއްވުމަށް ޓަކައި، ތިމަން إِلٰهُ، އިބަ ރަސޫލާގެ ހިތްޕުޅު ތަނަވަސްކޮށްދެއްވީމެވެ. އެހެންކަމުން، އިސްލާމް ދީނުގެ ދަޢުވަތުދެއްވުމުގެ ބުރަ މަސްއޫލިއްޔަތު، އޭގެ އެންމެ ފުރިހަމަ ގޮތުގައި، އިބަ ރަސޫލާއަށް އަދާކުރެއްވުނެވެ.","[133]- مَوْقِعُ الْمُصْحَفِ الإِْلِكْتُرُونِي - التَّعْرِيفُ بِالسُّوَر\r[134]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَابُونِي وَالتَّفْسِيرُ الْوَاضِحُ لِلدُّكْتُورِِ مُحَمَّدِ الْحِجَازِي"],["(2) އަދި، އިބަ ރަސޫލާއަށް ކުރެއްވުނު ނަމަ ކުރެއްވުނު ކުށަކަށާއި ފަހުން ވެސް ކުށެއް ކުރެއްވިއްޖެ ނަމަ އެ ކުށަކަށް ވެސް، ތިމަން إِلٰهُ، އިބަ ރަސޫލާއަށް ޢަފޫކޮށްދެއްވައި މާފު ކޮށްދެއްވީމެވެ. އަދި، އިބަ ރަސޫލާއާ ޙަވާލުކުރެއްވި ބުރަ މަސްއޫލިއްޔަތު އަދާކުރެއްވުމުގެ މަގު، އިބަ ރަސޫލާއަށް ފަހިކޮށްދެއްވައި ލުއިކޮށްދެއްވީމެވެ.",""],["(3) އެ މަސްއޫލިއްޔަތަކީ، އިބަ ރަސޫލާއާ، ތިމަން إِلٰهُ ޙަވާލުކުރެއްވި ރިސާލަތު އަދާކުރެއްވުމެވެ. އެއީ، ތިމަން إِلٰهُގެ ދީން މީސްތަކުންނާ ހަމަޔަށް ރައްދުކޮށްދެއްވުމުގެ ބުރަ މަސައްކަތެވެ.",""],["(4) އަދި، އިބަ ރަސޫލާއަށް ޓަކައި، އިބަ ރަސޫލާގެ ދަރަޖަފުޅު އުފުއްލަވައި، ނަންފުޅު މަތިވެރިކުރައްވައި، އެއްވެސް މަޚްލޫޤަކަށް ނުދެއްވާ ޢިއްޒަތާއި، ޤަދަރާއި، ޝަރަފު، އިބަ ރަސޫލާއަށް، ތިމަން إِلٰهُ ދެއްވީމެވެ. އެއީ އެތައް ކަމެއްގައެވެ. އޭގެ ތެރެއިން އެއްކަމަކީ، ޝަހާދަތް ކިޔާ އިރު އަދި ބަންގި ދޭ އިރު “ أَشْهَدُ أَنْ لاَإِلهَ إلاَّ اللهُ ] މިކަލިމަ ކިޔުމަށް ފަހު “ أَشْهَدُ أَنَّ مُحَمَّدًا رَسُوْلُ اللهِ ] މި ކަލިމަ ކިޔުމަށް މުސްލިމުންނަށް އެންގެވުމެވެ. އަނެއްކަމަކީ، އިބަ ރަސޫލާގެ މައްޗަށް ޞަލަވާތްކިޔަވައި ސަލާމްދެންނެވުން އެންމެހައި މުސްލިމުންނަށް ވާޖިބުކުރެއްވުމެވެ.[135]","[135]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الَأْشْقَر"],["(5) ފަހެ ހަމަކަށަވަރުން، އިބަ ރަސޫލާގެ ދަޢުވަތު މުޝްރިކުން ޤަބޫލުނުކުރުމުގެ ސަބަބުން، އިބަ ރަސޫލާގެ ހިތްޕުޅަށް ލިބިވަޑައިގެންނެވި ބުރަކަމާއި، ދަތިކަމާއި، އުނދަގޫފުޅުކަމަކީ، އަބަދު ދެމިއޮންނާނޭ ކަންކަމެއްނޫނެވެ. އަދި ހަމަކަށަވަރުން، ލުއިކަމާއި ފަސޭހަކަން ލިބޭނީ އުނދަގުލާއި ބުރަ އުފުލުމަށް ފަހުގައެވެ. އެހެންކަމުން، އިބަ ރަސޫލާގެ ހިތްޕުޅުދަތިވެ ނުތަނަވަސްވެފައި ވަނިކޮށް، އިބަ ރަސޫލާގެ ހިތްޕުޅު އީމާންކަމުގެ ނޫރުން ފުރުއްވައި، ހިތްޕުޅު ހަމަޖައްސަވައިދެއްވީމެވެ. އަދި ނަބީކަމުގެ ބުރަ މަސްއޫލިއްޔަތު އުފުއްލެވުމަށް ޓަކައި، އިބަ ރަސޫލާގެ ހިތްޕުޅު، ތިމަން إِلٰهُ ތަނަވަސްކޮށްދެއްވީމެވެ.",""],["(6) އުނދަގުލާއި ބުރަ އުފުލުމަށް ފަހު، ލުއިކަމާއި ފަސޭހަކަން ނުލިބި ނުދާނޭ ކަން ކަށަވަރެވެ. އެހެނީ ހަމަކަށަވަރުން، އުނދަގޫކަމާ އެކު ފަސޭހަކަން ވެއެވެ. ދަންނާށެވެ! އެ ދެ ކަންތަކަކީ ވެސް، اللهُ  މެދުވެރިކުރައްވާ ދެ ކަންތަކެވެ.[136]","[136]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الَأْشْقَر"],["(7) ފަހެ، ދީނުގެ ދަޢުވަތުދެއްވުމާއި ޖިހާދުކުރެއްވުމުން ނިމިވަޑައިގެންފި ނަމަ، ގިނަގިނައިން ނަމާދުކުރައްވައި، ދުޢާކުރައްވައި، އަޅުކަންކުރެއްވުމުގައި، އިބަ ރަސޫލާ ދެމިހުންނަވާށެވެ!",""],["(8) އަދި، އިބަ ރަސޫލާގެ ވެރި إِلٰهُގެ ޙަޟްރަތަށް ރުޖޫޢަވެވަޑައިގަތުމަށް އެދިވަޑައިގެން، އެ إِلٰهއަށް ދަންނަވާށެވެ! އަދި ނަރަކައާ މެދު ބިރުފުޅުގެންވަޑައިގަތުމާ އެކު، ސުވަރުގެ ދެއްވުމަށް އެދިވަޑައިގެން، މަޑުމޮޅިކަމާ އެކު ދުޢާކުރައްވައި، އިބަ ރަސޫލާގެ ވެރި إِلٰهއަށް ދަންނަވާށެވެ! އެހެނީ، ކަންކަމަށް އެދިވަޑައިގެން ދުޢާކުރައްވާން ވާނީ، ހަމައެކަނި އެ إِلٰهއަށެވެ. އަދި އެދިވަޑައިގަންނަވާން ވާނީ ވެސް، ހަމައެކަނި އެ إِلٰهُގެ ނިޢުމަތަށެވެ.",""],["سُورَةُالتِّينِِއަކީ މައްކީ ސޫރަތެކެވެ. މި ސޫރަތުގައި ވަނީ (8) އަށް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (95) ނުވަދިހަ ފަސްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْبُرُوجِއަށް ފަހުގައެވެ. މި ސޫރަތް ފެށިފައިވަނީ ހުވާގެ ވަޙީ ބަސްފުޅަކުންނެވެ.[137] މި ސޫރަތުގެ ކުރީކޮޅުގައި ހަތަރު އެއްޗެއް ގަންދެއްވައި، اللهُ  ހުވާ ބަސްފުޅު ވަޙީކުރައްވައިފައި ވެއެވެ. އެ ހަތަރު އެއްޗަކީ، ފަލަސްޠީނުގެ ބަރަކާތްތެރި ބިމުގައި ނުހަނު ގިނައިން ހެދޭ ތީނި ގަހުގެ މޭވާއާއި، ޒައިތޫނި ގަހުގެ މޭވާއާއި، މިޞްރުގެ ސީނާގައިވާ ޡޫރު ފަރުބަދައާއި، ޙުރްމަތްތެރި ކުރެއްވިގެންވާ މައްކާއެވެ. އަދި އެ ހުވާ ބަސްފުޅުގައި ކަށަވަރުކޮށްދެއްވައިފައި ވަނީ، اللهُ އަށް އުރެދި ކާފިރުވެ، އެ إِلٰهُގެ އަމުރުފުޅުތަކަށް ކިޔަމަންތެރިވުމުގެ ދާއިރާއިން ބޭރުވާ މީހުން، ނަރަކައިގެ އަޑިއަށް ގެންދަވާނޭ ކަމުގައެވެ. އަދި، އެ إِلٰهއަށް އީމާންވެ ޞާލިޙު ޢަމަލު ކުރާމީހުން، ސުވަރުގޭގެ ދާއިމީ ނިޢުމަތުގެ ތެރެއަށް ގެންދަވާނޭ ކަމުގައެވެ. އަދި އެ ކަންތައްތައް އެ ގޮތަށް ކުރެއްވުމަކީ، އެ إِلٰهُގެ ޢަދްލުވަންތަކަމުގެ ދަށުން ހިންގަވާ ކަންތައްތަކެއް ކަމުގައެވެ.[138]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ތީނި ގަހުގެ މޭވާއާއި، ޒައިތޫނި ގަހުގެ މޭވާ ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ފަލަސްޠީނަކީ، ގިނަ ނަބިއްޔުންނާއި ރަސޫލުން އުޅުއްވި ބަރަކާތްތެރި ރަށެވެ. އަދި ތީނި ގަހާއި ޒައިތޫނި ގަހަކީ ފަލަސްޠީނުގެ ބަރަކާތްތެރި ބިމުގައި ނުހަނު ގިނައިން ހެދޭ ދެ ގަހެވެ.","[137]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[138]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي"],["(2) އަދި ޡޫރުފަރުބަދަ ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. މިޞްރުގެ ސީނާގައިވާ ޡޫރު ފަރުބަދައަކީ، އެ ތާނގެ ކައިރީގައި، مُوسَى  ހުންނަވަނިކޮށް، ވަޙީބާވައިލައްވައި މާތްކުރެއްވި ތަނެކެވެ.",""],["(3) އަދި ބިރުވެރިކަމާއި ނާމާންކަމުން ރައްކައުތެރިކުރެއްވި، އަމާންކުރެއްވި، ޙުރްމަތްތެރިކުރެއްވިގެންވާ މައްކާ ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. މައްކާއަކީ، އެ ރަށުގެ އުދަރެހުން އިސްލާމް ދީނުގެ ނޫރު އެންމެ ފުރަތަމަ ފައުޅުވި ރަށެވެ. ދަންނާށެވެ! މި ތަންތަން ގަންދެއްވައި، اللهُ  ހުވާ ބަސްފުޅު ވަޙީކުރައްވައިފައި އެ ވަނީ، ޡޫރުސީނާގައި، مُوْسَى އަށް ތައުރާތު ބާވައިލައްވައި، ފަލަސްޠީނުގައި، عِيْسَى އަށް އިންޖީލު ބާވައިލައްވައި، މައްކާގައި، مُحَمَّدُ އަށް ޤުރްއާން ބާވައިލައްވާން ފައްޓަވައި، އެ ތަންތަން މާތްކުރައްވައިފައި ވާތީއެވެ. ސަމާވީ އެ ތިން ފޮތުގައިމެ، ޢާލަމްތަކަށް ޓަކައިވާ ހިދާޔަތުގެ ތެދުމަގާއި، އިލާހީ ޝަރީޢަތް ވެއެވެ.[139] ނަމަވެސް، ޤުރްއާން ބާވައިލެއްވުމުން ތައުރާތާއި، އިންޖީލާއި، އެ ނޫން ވެސް ހުރިހައި ސަމާވީ ފޮތެއް ވަނީ މަންސޫޚުކުރައްވައިފައެވެ.[140]","[139]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأْشْقَر\r[140]- اَلتَّفْسِيرُ الْكَبِيرُ مَفَا تِيحُ الْغَيبِ لِلإْمَامِ فَخْر الدِّينِ الرَّازِي"],["(4) ހަމަކަށަވަރުން، ތިމަން إِلٰهُ އިންސާނާ ޚަލްޤުކުރެއްވީ، އެންމެ ފުރިހަމަ ރިވެތި ޞޫރައިގައި، އިސްކޮޅާއި، ރޫފައާއި، ގުނަވަންތަކާ އަދި ކުލަ ވެސް ގުޅޭގޮތަށެވެ. އަދި އެ އިންސާނާ ޚަލްޤުކުރައްވައިފައި ވަނީ، ވިސްނައި، ފިކުރުކޮށް، ވާހަކަދައްކައި، ކަންތައްތައް ތަދްބީރުކުރެވޭ ފަދަ ގޮތަށެވެ. އަދި ބިމުގެ ޚަލީފާކަމަށް، އެންމެ އެކަށީގެންވާ ގޮތަށް ވެސް މެއެވެ.",""],["(5) އެ ފަދަ ފުރިހަމަ ގޮތުގައި، اللهُ  އިންސާނާ ޚަލްޤުކުރައްވައިފައި ވުމާއެކު ވެސް، އިންސާނުންގެ ތެރެއިން ގިނަމީހުން، އެ إِلٰهއަށް އުރެދި ކާފިރުވެއެވެ. އެހެންކަމުން، اللهُ  ވަޙީކުރެއްވިއެވެ. ދެންފަހެ، ތިމަން إِلٰهއަށް އުރެދި ކާފިރުކަންމަތީ މަރުވާ ކޮންމެ މީހަކުމެ، ނަރަކައިގެ އެންމެ އަޑިއަށް، ތިމަން إِلٰهُ ރައްދުކުރެއްވީމެވެ.",""],["(6) ނަމަވެސް، اللهُ އަށް އީމާންވެ ޞާލިޙު ޢަމަލުކުޅަ މީހުން ނަރަކައަށް ވެއްދެވުމުން އިސްތިސްނާވާނެއެވެ. ވުމާއެކު، އެބައިމީހުން ނަރަކައަށް ވަންނާކަށް ނުޖެހޭނެތެވެ. އަދި ކިއެއްތަ! އެ ފަދަ ޞާލިޙުންނަށް، އެ إِلٰهُގެ ޙަޟްރަތުގައި ހުރީ، ތަފާތު ނިޢުމަތްތަކުން ފުރިގެންވާ ސުވަރުގެއެވެ. އަދި ދުވަހަކު ވެސް ކެނޑިގެން ނުދަނިވި ދަރުމައާއި ޘަވާބު، އެބައިމީހުންނަށް އެ ތާނގައި ލިބޭނެތެވެ.",""],["(7) ފަހެ، ޤިޔާމަތް ދުވަސް އަންނާނޭކަމަށް އިންކާރުކޮށް ދޮގުކުރުމަށް ތިބާގެ ކިބައިގައި ވަނީ ކޮން ޢުޛްރެއް އަދި ކޮން ސަބަބެއް ހެއްޔެވެ؟ އެހެނީ، ނުހަނު ފުރިހަމަ ސިފައިގައި އިންސާނާ ޚަލްޤުކުރައްވައި، ފުރިހަމަ ވިސްނުން ދެއްވައި، ގިނަގުނަ ނިޢުމަތްތައް، ތިމަން إِلٰهُ އޭނާއަށް ދެއްވީމެވެ. އަދި އިންސާނުންގެ ތެރެއިން، ތިމަން إِلٰهއަށް އުރެދި ކާފިރުވާ މީހުން، ނަރަކައިގެ އެންމެ އަޑިއަށް ލައްވާނޭ ކަމަށް ދަލީލު ލިބޭ އާޔަތްތައް، ރަސޫލުން މެދުވެރިކުރައްވައި، ތިމަން إِلٰهُ އެ އިންސާނާއަށް އަންގަވައިދެއްވީމެވެ. މި ހުރިހައި ދަލީލުތައް ލިބުމަށް ފަހުގައި ވެސް، އިންސާނުންގެ ތެރެއިން ގިނަމީހުން ޤިޔާމަތް ދުވަސް ދޮގުކުރެއެވެ.",""],["(8) އެންމެހައި މީސްތަކުންގެ މެދުގައި، ޢަދްލު އިންސާފު ޤާއިމުކުރައްވައި ނިޔާކުރެއްވުމަށް ޓަކައި، ޤިޔާމަތް ދުވަސް ލެއްވީ، އަރަހުށި ހުސްޠާހިރުވަންތަ اللهُ އެވެ. އެހެންކަމުން، ޢަދްލުވެރިކަމާ އެކު ޙުކުމްކުރައްވާ إِلٰهُ ކަމުގައި، އެ إِلٰهُ ވޮޑިގެންނުވޭހެއްޔެވެ؟ އަދި އިންސާނާ ކުރުން ހުއްދަ ކަންތައްތަކާއި، ހުއްދަނޫން ކަންތައްތައް އޭނާއަށް އެންގެވުމަކާ ނުލައި، އުޅޭނޭގޮތަކަށް އުޅުމަށް އޭނާ ވަނީ ދޫކޮށްލެއްވިފައިހެއްޔެވެ؟[141] ހަމަހިލާ އެހެންނަކުން ނުވާނެއެވެ! އޭނާ އުޅޭނޭގޮތަކަށް އުޅުމަށް ދޫކޮށްލެއްވިފައެއް ނުވެއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންތެރިވެ ހެޔޮ ޢަމަލުކުޅަ މީހުންނަށް ޘަވާބުނުދެއްވުމަކީ އަދި ދުނިޔޭގައި އުޅުނު އިރު، އެ إِلٰهއަށް ނުކިޔަމަންތެރިވެ އުރެދުނުމީހުންނަށް ޢަޛާބުނުދެއްވުމަކީ، އެ إِلٰهُގެ ޢަދްލުވަންތަކަމުގެ ތެރޭގައި ހިމެނޭކަމެއްހެއްޔެވެ؟ ޝައްކެއްނެތެވެ. އެ ގޮތަށް ކަންތައް ކުރެއްވުމަކީ، އެ إِلٰهُގެ ޢަދްލުވަންތަކަމުގެ ތެރޭގައި ހިމެނޭ ކަމެއް ނޫން ކަން ކަށަވަރެވެ.","[141]- التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ اْلِإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["سُورَةُ الْعَلَقِއަކީ މައްކީ ސޫރަތެކެވެ. އަދި ‏سُورَةُ ‏اقْرَأْގެ ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (91) ނަވާރަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (96) ނުވަދިހަ ހަވަނަ ސޫރަތެވެ. މި ސޫރަތް ފެށިފައި ވަނީ، اللهُ ގެ ރަސޫލާ مُحَمَّدٌ އަށް ކިއަވައިވިދާޅުވުމަށް އަމުރުކުރައްވައި، އެ إِلٰهُ ބާވައިލެއްވި ވަޙީ ބަސްފުޅުންނެވެ.[142] ދަންނާށެވެ! މި ސޫރަތުގެ ފުރަތަމަ ފަސް އާޔަތް ބާވައިލައްވައި، مُحَمَّدٌ އަށް ނަބީކަން ދެއްވުނެވެ. އެ އާޔަތްތަކަކީ، ކީރިތި ޤުރްއާނުން އެންމެފުރަތަމަ ބާވައިލެއްވުނު ފަސް އާޔަތެވެ.[143] މި ސޫރަތް ފެއްޓެވުމުގައި، مُحَمَّدٌ އަށް އަމުރުކުރެއްވިގެން ވަނީ ކިޔަވައިވިދާޅުވުމަށެވެ. އެ އަމުރުފުޅާ ވިދިގެން މި ސޫރަތުގައި ވަނީ، اللهُ ގެ ކުޅަދުންވަންތަކަމުން އިންސާނާ އުފައްދަވައި ޚަލްޤުކުރެއްވި ގޮތެވެ. ދެން އެއަށްފަހު، މި ސޫރަތުގައި ބަޔާންކުރައްވައިފައި ވަނީ، اللهُ ، މީހަކަށް ވެރިކަމާއި ތަނަވަސްކަން ދެއްވުމުން، އެ إِلٰهُގެ ޝަރީޢަތުގެ އިމުން ބޭރުވެގަންނަ ވާހަކައެވެ. އަދި އެ إِلٰهއަށް އުރެދި ނުކިޔަމަންތެރިވެ، ކާފިރުކަމުގައި ހައްދުފަހަނަޅައިގޮސް، އެ إِلٰهُގެ ދީނަށް މީސްތަކުން ވަދެ، އެ إِلٰهއަށް އަޅުކަންކުރިއަ ނުދިނުމަށް ޓަކައި އޭނާ ކުރާ މަސައްކަތުގެ ވާހަކައެވެ. އަދި އެ ފަދަ އުރެދުންތެރީންނަށް، އެ إِلٰهُ ދެއްވާނޭ ގަދަފަދަ ޢަޛާބުގެ ވާހަކައެވެ. މި ސޫރަތް ނިންމަވައިލައްވައިފައި ވަނީ، އެ ފަދަ މީހުންނަށް ކިޔަމަންވެވަޑައިނުގެން، އެ إِلٰهއަށް އަޅުކަންކުރައްވައި، ނަމާދުކުރައްވައި، ސަޖިދަކުރެއްވުންމަތީ ދެމިހުންނެވުމަށް، مُحَمَّدٌ އަށް. އެ إِلٰهُ ކުރެއްވި އަމުރުފުޅުންނެވެ. އެހެނެއްކަމަކު، މި އަމުރުފުޅުގައި އެންމެހައި މުސްލިމުން ވެސް ޝާމިލުވެގެން ވެއެވެ.[144]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާގެ މައްޗަށް ބާވައިލެއްވޭ ޤުރްއާނުގެ އާޔަތްތައް، އިބަ ރަސޫލާގެ ވެރި إِلٰهُގެ އިސްމުފުޅުގެ ބަރަކާތުން، އިބަ ރަސޫލާ ކިޔަވައިވިދާޅުވާށެވެ! އެ إِلٰهއީ، އެންމެހައި ތަކެތި ޚަލްޤުކުރެއްވި އަދި ޚަލްޤުކުރެއްވުމުގައި އެއްކައުވަންތަ إِلٰهއެވެ.","[142]- مَوْقِعُ الْمُصْحَفِ الِْإلِكْتُرُونِي - التَّعْرِيفُ بِالسُّوَر\r[143]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَان الأْشْقَر\r[144]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرِ الْوَاضِحُ لِلدُّكْتُورِ مُحَمَّدِ الْحِجَازِي"],["(2) ތެތްކަން ހުރި ގަނޑު ލޭކޮޅަކުން އިންސާނާ އުފައްދަވައި، ފުރާނަ އަޅުއްވައި، ޞޫރަކުރައްވައި، އިވުމާއި ފެނުމުގެ ޙިއްސު ފަދަ ތަފާތު ޙިއްސުތައް، އެ އިންސާނާއަށް، އެ إِلٰهُ ދެއްވިއެވެ.",""],["(3) އޭ ރަސޫލާއެވެ! އިބަ ރަސޫލާއަށް، ތިމަން إِلٰهُ ބާވައިލައްވާ އާޔަތްތައް، އިބަ ރަސޫލާ ކިޔަވައިވިދާޅުވާށެވެ! އިބަ ރަސޫލާއީ އުއްމިއްޔަ ނަބިއްޔަކު ކަމުގައި ވިއަސް، ކިޔަވައިވިދާޅުވާން ފެއްޓެވުމާ އެކު، އިބަ ރަސޫލާއަށް، ތިމަން إِلٰهُ އެ ކަން ފަސޭހަކޮށްދެއްވައި، ފަހްމުކޮށްދެއްވައި، އުނގަންނަވައި ދެއްވާ ހުށީމެވެ. އެހެނީ، އިބަ ރަސޫލާގެ ވެރި إِلٰهއީ، އިޙްސާންތެރިވަންތަ، ދީލަތިވަންތަ إِلٰهއެވެ.",""],["(4) އެ إِلٰهއީ، ޤަލަމުގެ ޛަރީޢާއިން ލިޔާނޭ ގޮތް އުނގަންނަވައިދެއްވައި، އެ ތަކެތި ކިޔާނޭ ގޮތް ވެސް، މީސްތަކުންނަށް އުނގަންނަވައި ދެއްވި إِلٰهއެވެ. އެހެންކަމުން، އިސްލާމީ ދަޢުވަތުގެ އަޞްލުކަމުގައިވާ، ކީރިތި ޤުރްއާން، اللهُ  ބާވައިލައްވާން ފައްޓަވައިފައި ވަނީ، ލިޔުމާއި ކިޔުމުގެ ވާހަކައިންނެވެ. އެއީ، އެ ކަމަށް ހިތްވަރުދެއްވުމަށާއި، އެ ކަމުން ޙާޞިލުވަނިވި ބޮޑެތި ފައިދާތަކަށް އިޝާރާތްކުރެއްވުމާ އެކު، އެ ކަމުގެ ހުރި މުހިންމުކަން މީސްތަކުންނަށް ވިސްނައިދެއްވުމަށް ޓަކައެވެ.",""],["(5) ޖަހާލަތުގެ އަނދިރިކަމުގެ ތެރެއިން އިންސާނާ ނެރުއްވައި، ޢިލްމުގެ ނޫރުން އޭނާއަށް ތެދުމަގު ދައްކަވައި، އޭނާ ނުދަންނަ ތަކެއްޗާއި ކަންތައްތައް، އޭނާއަށް، އެ إِلٰهُ އުނގަންނަވައި ދެއްވިއެވެ.",""],["(6) ހަމަކަށަވަރުން، އިންސާނާގެ އަތުގައި މުދައު ގިނަވެ، މީސްތަކުންގެ މެދުގައި ތިމާ ޢިއްޒަތްތެރިއަކަށް ވެއްޖެ ނަމަ، اللهُ އަށް ނުކިޔަމަންތެރިވެ، ބޮޑާވެގަނެ، އަނިޔާވެރިކަމުގައި ހައްދުފަހަނަޅައިދާ ކަން ކަށަވަރެވެ. ހަމަހިލާ، އިންސާނާގެ ކަންތައް ހުންނާން ޖެހޭނީ އެހެންނަކުން ނޫނެވެ! ފަހެ، އޭނާ އެނބުރި ރުޖޫޢަވުން ވަނީ، اللهُ ގެ ޙަޟްރަތަށް ކަން އޭނާއަށް އެނގޭންޖެހެއެވެ.",""],["(7) އިންސާނާއަށް މުއްސަދިކަމާއި ފޯރުންތެރިކަން ލިބުމުން، اللهُ އަށް އޭނާ އުރެދި ބޮޑާވެގަންނަނީ، اللهُ  ދެއްވާ ނިޢުމަތަށް ބޭނުންނުވާ އަދި އަމިއްލައަށް ފުދިގެންވާ މީހަކު ކަމުގައި އޭނާއަށް ޤަބޫލުކުރެވުމުންނެވެ.",""],["(8) ހަމަކަށަވަރުން، ބިންމަތީގައި ފަސާދަކޮށް، ބަޣާވާތްކޮށް، އަނިޔާވެރިކަމުގައި ހައްދުފަހަނަޅައިދާ ކޮންމެ މީހަކު ވެސް އެންމެފަހުން އެނބުރިދާންޖެހޭނީ، އިބަ ރަސޫލާގެ ވެރި إِلٰهُގެ ޙަޟްރަތަށް ކަން ކަށަވަރެވެ. އަދި ކިއެއްތަ! އޭނާ އެނބުރިދާންޖެހޭނީ، اللهُ ގެ ޙަޟްރަތަށް ކަން ޤަބޫލުކޮށް، އެ إِلٰهއަށް ބިރުވެތިވުމުގެ ބަދަލުގައި، އޭނާ އެ ދަނީ ކުފުރުވެރިކަމުގެ އިންތިހާއަށެވެ. އެ ފަދަ މީހާ، މަގުފުރެދި ހުރުމާ އެކު، އަނެކުން ވެސް މަގުފުރެއްދުމަށް ގަދައަޅައި މަސައްކަތްކުރެތެވެ. އިންސާނާ ކުރާ އެންމެ ހެޔޮ ޢަމަލަކީ ނަމާދުކުރުން ކަމުގައި ވާއިރު ވެސް، މީހަކު ނަމާދުކުރާތަން ފެނިއްޖެ ނަމަ، އެ ކަން މަނާކުރުމަށް އެ ފަދަ މީހާ، ގަދައަޅައި މަސައްކަތްކުރެތެވެ.[145]","[145]- تَفْسِيرُ تَيْسِيرِ الْكَرِيمِ الرَّحمَْنِ لِلإْمَامِ عَبْدِ الرَّحمَْنِ السَّعْدِي"],["(9) اللهُ އަށް އަޅުކަންކޮށް، އެ إِلٰهއަށް ކިޔަމަންތެރިވެ އުޅުން މީސްތަކުންނަށް މަނާކުރުމަށް މަސައްކަތްކޮށް، އެ ކަމުގައި ހައްދުފަހަނަޅައިދާ މީހާއާ މެދު، އިބަ ރަސޫލާ އަޖައިބުވެވަޑައިނުގަންނަވަމުތޯއެވެ؟",""],["(10) مُحَمَّدٌ  ގެފުޅުގެ އަރިހުގައި ނަމާދުކުރައްވާން ހުންނަވަނިކޮށް، އެ ކަން މަނާކުޅައުމަށް ކުރެވެން ހުރި ހުރިހައި މަސައްކަތެއް أَبُو جَهْلُ ކުރިއެވެ. އަދި މުސްލިމުން ނަމާދުކުރާން ފެށުމުން، އެ ކަން ހުއްޓުވުމަށް އެންމެ ފުރަތަމަ މަސައްކަތްކުރި މީހަކީ ވެސް ހަމަ އޭނާއެވެ. ދަންނާށެވެ! اللهُ ގެ އަޅަކު، ނަމާދުކޮށް، އޭނާގެ ވެރި إِلٰهއަށް ކުރާ އަޅުކަން މަނާކުރާ ކޮންމެ މީހަކީ ވެސް، ހަމަ أَبُو جَهْلُ ފަދަ އަނިޔާވެރިއެކެވެ. اَلْإِمَامُ مُسْلِم  ރިވާކުރެއްވިއެވެ. އެއްދުވަހަކު، أَبُو جَهْلُ އޭނާގެ އެކުވެރީންނާ ސުވާލުކުރިއެވެ. ތިޔަބައިމީހުންނަށް ފެންނަ ގޮތަށް، ޙަރަމްފުޅުގެ ތެރޭގައި ހުންނަވައިގެން، مُحَمَّدُ بْنِ عَبْدِ اللهِ ސަޖިދަކުރައްވާހެއްޔެވެ؟ އެ ފަދައިން ސުވާލުކުރުމުން އެބައިމީހުން ބުންޏެވެ. އާނއެކެވެ! ދެން، أَبُو جَهْلُ ބުންޏެވެ. ލާތައާއި ޢުއްޒާ ގަންދީ ބުނަމެވެ. مُحَمَّدُ بْنِ عَبْدِ اللهِ ސަޖިދައިގައި އޮންނަވަނިކޮށް މަށަށް ފެނިއްޖެ ނަމަ، مُحَمَّدُގެ ކަނދުރާފުޅުގެ މައްޗަށް ފައިންއަރައި ކަނދުރާފުޅު ބިންދައިލާނަމެވެ. ދެން ހަމަ އެ ވަގުތު، އެ ތާނގައި ތިބި މީހުން ބުންޏެވެ. ނިކަން ބަލައިބަލާށެވެ! مُحَمَّدُ އެ ހުންނެވީ ނަމާދުފުޅަށެވެ. އެ ފަދައިން އެބައިމީހުން ބުނުމުން، ކީރިތި ރަސޫލާގެ ކަނދުރާފުޅަށް ފައިންއެރުމަށް ޓަކައި، أَبُو جَهْلُ ދިޔައެވެ. ނަމަވެސް، ކީރިތި ރަސޫލާ ހުންނެވި ތަނާ ކައިރިއަށް ވަކި ހިސާބަކަށް ދިޔުމަށް ފަހު އިތުރަކަށް ކުރިއަކަށް ނުދެވުނެވެ. އަދި ކޮންމެވެސް އެއްޗެއް ގަޔާ ދުރަށްލުމަށް ޓަކައި ކޮއްޕާ ފަދައިން، އޭނާގެ ދެ އަތުން ކޮންމެވެސް އެއްޗެއް ކޮއްޕާން ފެށިއެވެ. ދެން، އެ މަންޒަރު ބަލާން ތިބި މީހުން، أَبُو جَهْلއާ ސުވާލުކުރިއެވެ. ކަލެއަށް ތިޔަވީ ކިހިނެއްހެއްޔެވެ! އެ ސުވާލުގެ ޖަވާބުގައި އޭނާ ބުންޏެވެ. مُحَمَّدُ ހުންނެވި ތަނާ ވަކި ހިސާބަކަށް ކައިރިއަށް ދެވުނު ތަނާ، ކުއްލިއަކަށް މަށަށް ފެނުނީ، އަލިފާން ރޯކުރެވިފައިވާ ވަޅުގަނޑެއް، مُحَمَّدއާއި މަށާ ދެމެދު ވަނިކޮށެވެ. އަދި ނުހަނު ބޮޑު ބިރުވެރިކަމަކާއި، ދޫނިތަކެއްގެ ފިޔަތަކަކާއި، ފަތްތަކެއް ވެސް މަށަށް ފެނުނެވެ. ދެން، އެ ކަމާ ގުޅިގެން ކީރިތި ރަސޫލާ ޙަދީޘުކުރެއްވިއެވެ. އެ إِلٰهُގެ އަތްޕުޅުގައި، ތިމަން ރަސޫލާގެ ފުރާނަފުޅުވާ إِلٰهُ ގަންދެއްވައި ވިދާޅުވަމެވެ. ތިމަން ރަސޫލާ ހުންނެވި ތަނާ އެއަށްވުރެން ކައިރިއަށް އޭނާ އައި ނަމަ، اللهُ ގެ މަލާއިކަތުން އޭނާގެ ހަށިގަނޑު އިރުއްވައި ކުދިކުދިކުރެއްވީހެވެ.[146] ދެން، އެ ޙާދިޘާއާ ގުޅޭ ގޮތުން، މި އާޔަތްތައް ބާވައިލެއްވުނެވެ.","[146]- صَحِيحُ اْلِإمَامِ مُسْلِمٍ"],["(11) އޭ ރަސޫލާއެވެ! އިބަ ރަސޫލާ ނިކަން ވިދާޅުވެ ބައްލަވާށެވެ! ތެދުމަގުގައި ހުރެ، اللهُ އަށް އަޅުކަންކުރާ މީހަކު އެ ކުރާ އަޅުކަން މަނާކުރުމަށް، أَبُو جَهْلއާ އެ ފަދަ އެ ނޫން މީހުން އެ މަސައްކަތް ކުރަނީ، ކޮން ސަބަބަކަށް ޓަކައި ތޯއެވެ؟",""],["(12) ނުވަތަ، اللهُ ގެ އަޅަކު، އެ إِلٰهއަަށް ބިރުވެތިވެ ތަޤްވާވެރިވުމަށް މީހަކަށް އަމުރުކުރުމުން، އެ ކަން މަނާކޮށް ހުއްޓުވުމަށް ޓަކައި މަސައްކަތްކުރާ މީހަކު އެ މަސައްކަތްކުރަނީ ކޮން ސަބަބަކަށް ޓަކައި ތޯއެވެ؟ اللهُ އަށް ތަޤްވާވެރިވެ، އެ إِلٰهއަށް އަޅުކަންކުރުން މަނާކުރުމަށްވުރެން ބޮޑު ދެކޮޅުވެރިކަމެއް، اللهُ ގެ އަމުރުފުޅާ ދެކޮޅަށް އެއްވެސް މީހަކަށް ހިންގޭނޭ ތޯއެވެ؟ ނޫނެކެވެ! ނުހިންގޭނެއެވެ. ދަންނާށެވެ! އެ ގޮތަށް ކަންތައްކުރުމަކީ، އެއްގޮތަކަށް ވެސް ކޮށްގެންވާނޭ ކަމެއް ނޫންކަން ކަށަވަރެވެ. ޝައްކެއްނެތްގޮތުގައި، މަނާކޮށް ހުއްޓުވާންޖެހޭނީ، މީހަކު ކުރާ ނުބައި ކަންތައްތަކެވެ. އަދި، اللهُ އަށް ބިރުވެތިވެ ތަޤްވާވެރިވުމާ ދެކޮޅަށް ކުރެވޭ ކަންތައްތަކާއި އަމުރުތަކެވެ.",""],["(13) އޭ ރަސޫލާއެވެ! އިބަ ރަސޫލާ ނިކަން ވިދާޅުވެ ބައްލަވާށެވެ! اللهُ އާ ދެކޮޅުވެރިވެ، އިބަ ރަސޫލާގެ ދަޢުވަތު ދޮގުކޮށް، އެ ދަޢުވަތަށް ފުރަގަސްދީ، އެ إِلٰهއަށް އަޅުކަންކުރިއަނުދީ، ޙައްޤާ ދެކޮޅަށް ހަނގުރާމަކުރުމަށްވުރެން ބޮޑު ނުބައިކަމެއް، އެއްވެސް މީހަކު ކުރާނޭހެއްޔެވެ؟ ނޫނެކެވެ! އެއަށްވުރެން، ބޮޑު ނުބައިކަމެއް މީހަކު ނުކުރާނޭ ކަން ކަށަވަރެވެ.",""],["(14) ހަމަކަށަވަރުން، أَبُو جَهْل ދައްކާ ހުރިހައި ވާހަކައަކާއި ކުރާ ހުރިހައި ކަމެއް، اللهُ  މޮޅަށް ދެކެދެނެވޮޑިގެން ވާކަން އޭނާއަށް ނޭނގެނީބާވައެވެ؟ ހަމަކަށަވަރުން، އޭނާ އެ ކުރާ ހުރިހައި ކަމެއް، އެ إِلٰهُ މޮޅަށް ދެކެދެނެވޮޑިގެން ވެތެވެ. އެހެންވީއިރު، އެ ފަދަ ހިތްވަރެއް އޭނާ ލިބިގަތީ ކިހިނަކުން ބާވައެވެ! ދަންނާށެވެ! ޤިޔާމަތް ދުވަހުން، އޭނާގެ ޙިސާބުބައްލަވައި، ދުނިޔޭގައި އޭނާކުޅަ ނުބައި ޢަމަލުތަކުގެ ސަޒާ، އޭނާއަށް ދެއްވާނޭކަމީ ކަށަވަރު ކަމެކެވެ. ދަންނާށެވެ! أَبُو جَهْل ފިޔަވައި އެހެން މީހަކު ނަމަވެސް، އެ ގޮތަށް ކަންތައްކުރާ ނަމަ، އެ މީހަކު ވެސް ވާނީ އަބޫ أَبُو جَهْل ފަދަ ނުލަފާ މީހަކު ކަމުގައެވެ.[147]","[147]- التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي"],["(15) أَبُو جَهْل އެ ބުނާ ނުބައި ބަސްތަކާއި ޢަމަލުތައް ދޫކޮށް، އެ ކަންކަމުން އޭނާ އެއްކިބާ ނުވި ނަމަ، ހަމަހިލާ އޭނާ އެ ހީކުރާގޮތަށް، ތިމަން إِلٰهُ އޭނާ ދުލެއްނުކުރައްވާ ހުށީމެވެ! ހަމަކަށަވަރުން، ޤިޔާމަތް ދުވަހުން، އޭނާގެ ނިތްގަނޑުގައި ހަރުކަށި ހިއްޕެވުމަކުން ހިއްޕަވައި އޭނާ ދަންމަވަމުން ނަރަކައަށް ގެންދަވާ ހުށީމެވެ! ދަންނާށެވެ! އެ ފަދަ ނުބައި އަމަލުކުރާ ކޮންމެ މީހަކަށް ވެސް ހުންނާނީ އެ ފަދަ ސަޒާއެކެވެ.[148]","[148]- التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي"],["(16) އެ ނިތްގަނޑުގެ ވެރިއަކީ، ބުނާބަހުގައި ދޮގުވެރި، ކުރާކަންތައްތަކުގައި ކުށްވެރި، ފާފަކުރުމުގައި އެއްވެސް ޖެހިލުމެއްނެތް މީހެކެވެ. ދަންނާށެވެ! އެ ފަދަ ފާފަތަކަށް އަރައިގަތުމަށް އިންސާނާއަށް އިޝާރާތްކުރަނީ، އޭނާގެ ސިކުނޑީގެ ނިތްކުރިޔާ ވީ ފަރާތުން ކަމުގައި ބުނެވެއެވެ.[149]","[149]- التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي"],["(17) ފަހެ، ޤިޔާމަތް ދުވަހުން، اللهُ  ދެއްވާ ގަދަފަދަ ޢަޛާބު އައިސް أَبُو جَهْلއާ ކުރިމަތިވުމުން، އެ ދުވަހުގެ ޢަޛާބުން ސަލާމަތްވުމަށް ޓަކައި، ދުނިޔޭގައި އޭނާއާ އެކު މަޖިލިސްކޮށް އިސްލާމް ދީނާ ދެކޮޅަށް ހަނގުރާމަކުރުމުގައި އޭނާއަށް އެހީތެރިވެދީ އުޅުނު އޭނާގެ އެކުވެރީންނަށް ގޮވައި ނިކަން ގެނެސްބަލާށެވެ! މި އާޔަތް ބާވައިލެއްވި ސަބަބު: އެއްފަހަރަކު، رَسُولُ اللهِ އަށް أَبُو جَهْل ދެންނެވިއެވެ. ތިބާ އަޅުގަނޑަށް ބިރުދައްކަވަމުން ގެންދަވާ އިރު، އަޅުގަނޑަކީ މި މައްކާގެ އަހްލުވެރީންގެ ތެރޭގައި ހުރި އެންމެ އެހީތެރީން ގިނަ، އެންމެ މަޖިލިސް ބޮޑު މީހާއެވެ. މި ފަދައިން ދެންނެވުމުން މި އާޔަތް ބާވައިލެއްވި ކަމަށް ރިވާވެގެން ވެއެވެ.[150]","[150]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأْشْقَر"],["(18) ޤިޔާމަތް ޤާއިމުވާ ދުވަހުން، ނިކަންހުރެ، ޒަބާނިއްޔަ މަލާއިކަތުންނަށް، ތިމަން إِلٰهُ ގޮވައިލައްވާހުށީމެވެ. އެއީ، އަނދައަނދައި ހުރި ނަރަކައަށް أَبُو جَهْلގެންދެވުމަށެވެ. ދަންނާށެވެ! ޒަބާނިއްޔަ މަލާއިކަތުންނަކީ، ކާފިރުންނާ އުރެދުންތެރީންނަށް ނަރަކައިގައި ޢަޛާބުދެއްވުމާ ޙަވާލުކުރެއްވިގެންވާ މަލާއިކަތުންނެވެ. މަލާއިކަތުންގެ ތެރޭގައި ތިއްބަވާ އެންމެ ގަދަފަދަ އެންމެ ހަރުކަށި މަލާއިކަތުންނަކީ އެ މަލާއިކަތުންނެވެ.[151]","[151]- اَلحِْبَائِكُ فِي أَخْبَارِ الْمَلاَئِكِ لِلإْمَامِ جَلاَلِ الدِّينِ السُّيُوطِي"],["(19) أَبُو جَهْل އެ ހީކުރާ ފަދައިން، އެއްވެސް ދެރަގޮތެއް، އިބަ ރަސޫލާއަށް ހެދުމަކީ، ހަމަހިލާ ވެސް އޭނާއަށް ކުރެވޭނޭ ކަމެއް ނޫނެވެ. ވީމާ އޭނާއަށް ކިޔަމަންވެވަޑައިނުގަންނަވާށެވެ! އަދި ނަމާދު ކުރައްވައި ސަޖިދަކުރެއްވުން މަތީ، އިބަ ރަސޫލާ ދެމިހުންނަވާށެވެ! އަދި ހެޔޮ ކަންތައްތައް ކުރައްވައި، اللهُ އަށް ކުއްތަންވެވަޑައިގަންނަވާށެވެ! އެހެނީ، اللهُ އަށް ކިޔަމަންތެރިވާ އަޅުން، އެ إِلٰهُ ސަލާމަތްކުރައްވާނޭކަމީ ކަށަވަރު ކަމެކެވެ. ދަންނާށެވެ! أَبُو جَهْلއަކީ، މި އުންމަތުގެ ފިރްޢައުނެވެ.[152] އިސްލާމް ދީނާ އެންމެ ދެކޮޅުވެރި އެ ދީނުގެ އެންމެ ބޮޑު ޢަދާވާތްތެރިއާއެވެ. އޭނާ ޤަތުލުވެ، ހަލާކުވެ، ނެތިދިޔައީ، ބަދްރު ހަނގުރާމައިގެ ދުވަހުގައެވެ.","[152]- تَفْسِيرُ الْقُرْآنِ الْعَظِيمِ لِلإْمَامِ الحَْافِظِ بْنِ كَثِير الدِّمِشْقِي"],["سُورَةُ الْقَدْرِއަކީ މައްކީ ސޫރަތެކެވެ. މި ސޫރަތުގައި ވަނީ (5) ފަސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (97) ނުވަދިހަ ހަތްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ عَبَسَއަށް ފަހުގައެވެ. މި ސޫރަތް ފެށިފައިވަނީ ތާކީދުގެ ލަފްޒެއްކަމުގައިވާ “إِنَّ] މި ލަފްޒުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މިސޫރަތުގައި އައިސްފައެއް ނުވެއެވެ. އަދި ‏ سُورَةُ الْقَدْرِގެ ނަމުން މި ސޫރަތަށް ނަންދެވުނީ އެ ރޭގެ މާތްކަމަށް ޓަކައްޔާއި އެ ރޭގެ ވާހަކަ މި ސޫރަތުގައި ތަކުރާރުވެފައި ވާކަމަށް ޓަކައެވެ.[153] މި ސޫރަތުގެ ކުރީކޮޅުގައި، اللهُ  އަންގަވައިފައި ވަނީ، ކީރިތި ޤުރްއާން ބާވައިލައްވާން ފެއްޓެވީ ލައިލަތުލްޤަދްރި ވިލޭރޭ ކަމާއި، އެރޭގެ އިތުރުކަމުގެ ވާހަކައެވެ. ދަންނާށެވެ! ލައިލަތުލްޤަދްރި ވިލޭރެއަކީ، ރަމަޟާން މަހުގެ ފަހު ދިހައިގެ އޮނަހިރި ރޭތަކުގެ ތެރެއިން ރެއެކެވެ. އެ ރެއަކީ، އަންނާން އޮތް އަހަރުގެ ތެރޭގައި ހިންގެވުމަށް، اللهُ  މިންވަރުކުރައްވައިފައިވާ އެންމެހައި ކަންތައް ހިންގެވުން މަލާއިކަތުންނާ ޙަވާލުކުރައްވައި ނިންމަވާ ރެއެވެ. ވުމާއެކު، އެ ރޭގެ ފަޖްރުލައިފުމަށް ދާނދެން، جِبْرِيلُ އާއި މަލާއިކަތުންގެ ފައުޖުތައް، ފައުޖަކަށް ފަހު ފައުޖެއް ބިމަށް ފައިބައިވަޑައިގަންނަވާނެތެވެ. އަދި މި ސޫރަތް ނިންމަވައިލައްވައިފައި ވަނީ، އެ ރެއަކީ، اللهُ ގެ އަޅުތަކުންގެ ތެރެއިން އިޚްލާސްތެރިކަމާ އެކު، އެ إِلٰهއަށް އަޅުކަންކުރާ އަޅުތަކުންނަށް، އެއްވެސް ނުބައިކަމެއް ކުރުވުމަށް އަދި އުނދަގުލެއް ދިނުމަށް ވިއަސް، ޝައިޠާނުންނަށް ކުޅަދާނަކަން ލިބިގެންނުވާ، ރެއެއް ކަމުގައެވެ.[154]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ހަމަކަށަވަރުން، ބަރަކާތްތެރިކަމާއި މާތްކަންބޮޑު لَيْلَةُ الْقَدْ رِ ވިލޭރޭ، ތިމަން إِلٰهُ ޤުރްއާން ބާވައިލެއްވީމެވެ. އެއީ، الَّلوْحُ الْمَحْفُوظُން، ދުނިޔޭގެ އުޑުގައިވާ بَيْتُ الْعِزَّއަށް އެކީއެއްފަހަރާއެވެ. ދެން އެއަށްފަހު، رَسُولُ اللهِ އަށް ޤުރްއާން ބާވައިލެއްވުނީ، 23 އަހަރުގެ ތެރޭގައި ބައިބަޔަށް އެކިފަހަރުމަތީންނެވެ. ابْنُ عَبَّاس ގެ އަރިހުން ރިވާވެގެންވާ ގޮތުގައި، ޤުރްއާން ބާވައިލެއްވުނީ މި ގޮތަށެވެ.[155] އެ ކަމަށް އިޝާރާތްކުރައްވައި، الله  ވަޙީކުރެއްވިއެވެ. ﭐﱡﭐﲾ ﲿ ﳀ ﳁ ﳂ ﳃ ﳄ ﳅ ﳆﳇ ﳈ ﳉ ﳊ ﳋﳌ ﳍ ﳎ ﱠ [156] މާނައީ: “އަދި ކާފިރުން ބުނެ އުޅެއެވެ. مُحَمَّدٌ ގެ މައްޗަށް މި ޤުރްއާން އެކީ އެއްފަހަރާ ބާވައިނުލެއްވުނީ ކީއްވެގެންހެއްޔެވެ؟ ދަންނާށެވެ! އެ ގޮތަށް ބައިބަޔަށް ވަކިވަކީން ޤުރްއާން ބާވައިލެއްވުނީ، مُحَمَّدٌ ގެ ހިތްޕުޅަށް ސާބިތުކަން ދެއްވުމުގެ ގޮތުންނެވެ. އަދި جِبْرِيْلُ الْأَمِينُ މެދުވެރިކުރައްވައި، ތިމަން إِلٰهُ، އެ ރަސޫލާއަށް ޤުރްއާން އިއްވަވައިދެއްވައިފައި ވަނީ ލަސްލަހުންނެވެ. އެއީ، ކިޔަވައިވިދާޅުވުމަށާއި، ފަހްމުވެވަޑައިގަތުމަށާއި، އުނގެނިވަޑައިގަތުމަށާއި، ދަސްފުޅުކުރެއްވުމަށް ވެސް ފަސޭހަފުޅުކޮށްދެއްވުމުގެ ގޮތުންނެވެ.] ފަހެ ހަމަކަށަވަރުން، لَيْلَةُ الْقَدْرِ ވިލޭރެއަކީ، ރަމަޟާން މަހުގެ ފަހުދިހައިގެ ރެއެކެވެ. ޚާއްޞަގޮތެއްގައި އެ މަހުގެ ފަހުދިހައިގެ އޮނަހިރި ރޭތަކުގެ ތެރެއިން ރެއެކެވެ. ޤިޔާމަތާހަމައަށް، ކޮންމެ އަހަރަކު ވެސް ރަމަޟާން މަހުގެ ތެރޭގައި އެ ރޭ އަންނާނެތެވެ. ވީމާ، އެ ރެއާ ދިމާވެއްޖެ މީހަކު ނަމަ އަންނަނިވި ދުޢާ ކިޔުން ސުންނަތްވެގެން ވެއެވެ.[157] «اللَّهُمَّ إِنَّكَ عَفُوٌّ تُحِبُّ الْعَفْوَ فَاعْفُ عَنِّي»[158] މާނައީ: “އޭ މަތިވެރިވަންތަ الله އެވެ! ހަމަކަށަވަރުން، އިބަ إِلٰهއީ ގިނަގިނައިން ޢަފޫކުރައްވާ إِلٰهއެވެ. އަދި ޢަފޫކުރެއްވުމަށް އިބަ إِلٰهُ ލޯބިވެވޮޑިގެން ވަމުއެވެ. ވީމާ، މި އަޅާއަށް ޢަފޫކުރައްވައިފާނދޭވެ!]","[153]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[154]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي\r[155]- تَفْسِيرُ الْقُرْآنِ الْعَظِيمِ لِلإْمَامِ الْحَافِظِ ابْنِ كَثِير\r[156]- سُورَةُ الْفُرْقَانِ الآيَة : 32\r[157]- تَفْسِيرُ الْقُرْآنِ الْعَظِيمِ لِلإْمَامِ الْحَافِظِ بْنِ كَثِيرِ الدِّمِشْقِي\r[158]- الْمُسْتَدْرَكُ عَلَى الصَّحِيحَينِ لِلِإْمَامِ الحَْاكِم"],["(2) އަދި لَيْلَةُ الْقَدْرِ ވިލޭރެއަކީ، ކޮންރެއެއްކަމާއި، އެ ރޭގެ މާތްކަމާއި، މަތިވެރިކަން އިބަ ރަސޫލާއަށް އެނގިވަޑައިގަންނަވާތޯއެވެ؟ އެ ރެއަށް لَيْلَةِ الْقَدْرِ ވިލޭރޭގެ ނަމުން ނަންދެއްވައިފައި ވަނީ، الَّلوْحُ الْمَحْفُوظُގައި، اللهُ  ލިޔުއްވައިފައިވާ ގޮތުގެ މަތީން، އަންނާން އޮތް އަހަރުގެ ތެރޭގައި ހިންގެވުމަށް، އެ إِلٰهُ މިންވަރުކުރައްވައިފައިވާ އެންމެހައި ކަންތައް ހިންގެވުން، މަލާއިކަތުންނާ ޙަވާލުކުރައްވައި ނިންމަވާ ރެއަކީ، އެ ރޭ ކަމުގައިވާތީއެވެ. ނުވަތަ އެ ރެއަށް لَيْلَةِ الْقَدْرِ މި ނަން ކިޔުނީ، އެ ރޭގެ ބަރަކާތްތެރިކަމާއި މާތްކަމުގެ ބޮޑުކަމުންނެވެ.",""],["(3) لَيْلَةُ الْقَدْرِ ވިލޭރެއަކީ މާތްވެގެންވާ ބަރަކާތްތެރި ރެއެކެވެ. އެއް ހާސް މައްސަރުގައި ކުރާ އަޅުކަމަށްވުރެން އެ ރޭ ކުރާ އަޅުކަމުގެ ހެޔޮކަން މާ ބޮޑުވެފައި ޘަވާބު މާއިތުރުވެގެން ވެއެވެ. ދަންނާށެވެ! އެއް ހާސް މައްސަރަކީ 83 އަހަރާ 4 މަސް ދުވަހެވެ.",""],["(4) މަލާއިތުންގެ ވެރި إِلٰهُގެ އަމުރުފުޅަށް، ކޮންމެ އަހަރެއްގެ لَيْلَةُ الْقَدْ رِ ވިލޭރޭ، ގިނަ އަދަދެއްގެ މަލާއިކަތުންނާ އެކު، جِبْرِيْلُ الْأَمِينُ ބިމަށް ފައިބައި ވަޑައިގަންނަވާނެތެވެ. ގިނަ އަދަދެއްގެ މަލާއިކަތުންނާ އެކު، جِبْرِيْلُ الْأَمِينُ އެ ރޭ ބިމަށް ފައިބައިވަޑައިގަންނަވަނީ، އަންނާން އޮތް އަހަރުގެ ތެރޭގައި ހިންގެވުމަށް، اللهُ  މިންވަރުކުރައްވައި ނިންމަވައިފައިވާ އެންމެހައި ކަންތައްތަކައިގެންނެވެ. ދަންނާށެވެ! އެ ރޭ މުއުމިނުން ކުރާ ދުޢާއަށް އެ މަލާއިކަތުން އާމީން ވިދާޅުވާނެތެވެ.",""],["(5) އެ ރެއަކީ، اللهُ ގެ އަޅުތަކުންގެ ތެރެއިން އިޚްލާޞްތެރިކަމާ އެކު، އެ إِلٰهއަށް އަޅުކަންކުރާ އަޅުތަކުންނަށް، އެއްވެސް ނުބައިކަމެއް ކުރުވުމަށް އަދި އުނދަގުލެއް ދިނުމަށް ވިއަސް، ޝައިޠާނުންނަށް ކުޅަދާނަކަން ލިބިގެންވާ ރެއެއް ނޫނެވެ. އެހެނީ، އެ ރޭގެ ފަޖްރުގެ އަލިކަން ފައުޅުވެއްޖައުމަށް ދާނދެން، މަލާއިކަތުންގެ ފައުޖުތައް، ފައުޖަކަށް ފަހު ފައުޖެއް، އެ ރޭ ބިމަށް ފައިބައިވަޑައިގަންނަވާނެތެވެ. އެހެންކަމުން، އެ ރޭގެ ފަޖްރުގެ އަލިކަން ފައުޅުވެއްޖައުމަށް ދާނދެން، އެ ރެއަކީ، އަމާންކަމާއި، ސަލާމަތްކަމާއި، ބަރަކާތްތެރިކަމުން ފުރިގެންވާ ނުހަނު މާތްކަން ބޮޑު ރެއެކެވެ.",""],["سُورَةُ الْبَيِّنَةއަކީ މަދަނީ ސޫރަތެކެވެ. މި ސޫރަތަށް ކިއޭ ނަންތަކުގެ ތެރޭގައި ‏سُورَةُ ‏القِيَامَةِ އަދި ‏‏ ‏سُورَةُ ‏لَمْ ‏يَكُنْ ހިމެނެއެވެ. މި ސޫރަތުގައި ވަނީ (8) އަށް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (98) ނުވަދިހަ އަށްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الطَّلَاقِއަށް ފަހުގައެވެ. މި ސޫރަތް ފެށިފައި ވަނީ ނަފީގެ ލަފްޒެއްކަމުގައިވާ “لَمْ] މި ލަފްޒުންނެވެ.[159] ދަންނާށެވެ! މުޝްރިކުންނަށާއި، އަހްލުކިތާބީންގެ ތެރެއިން ކާފިރުވި މީހުންނަށް ރައްދުދެއްވައި، މި ސޫރަތުގައި، اللهُ  ބަޔާންކުރައްވައިފައި ވަނީ، مُحَمَّدٌ  ގެންނެވި ރިސާލަތަކީ ޙައްޤު ތެދު ރިސާލަތެއް ކަމުގައެވެ. އަދި مُحَمَّدٌ  ގެންނެވި ރިސާލަތު ޤަބޫލުނުކޮށް ކާފިރުކަންމަތީ ދެމިތިބޭ މީހުންނަށް، އާޚިރަތް ދުވަހުން ލިބޭނޭ ގަދަފަދަ ޢަޛާބުގެ ވާހަކައެވެ. އަދި، اللهُ ގެ އެއްކައުވަންތަކަން ތެދުކޮށް، އެ إِلٰهއަށް އީމާންވެ مُحَمَّدٌ  ގެންނެވި ރިސާލަތު ޤަބޫލުކުރާ މީހުންނަށް، އާޚިރަތް ދުވަހުން ލިބޭނޭ ބޮޑުވެގެންވާ ނިޢުމަތާއި އަރާމުގެ ވާހަކައެވެ.[160]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ފޮތުގެ އަހްލުވެރީން ކަމުގައިވާ ޔަހޫދީންނާއި، ނަޞާރައިންގެތެރެއިން ކާފިރުވި މީހުންނާއި، މައްކާއާއި މަދީނާގެ މުޝްރިކުންނާއި އެ ނޫން މުޝްރިކުންނަކީ ވެސް، އެބައިމީހުންގެ ކިބައިގައި ހުރި ކުފުރުވެރިކަމާއި ޝިރްކުކުރުން ދޫކޮށްލާނޭ ބަޔަކު ކަމުގައި ނުވެއެވެ. އެއީ، ތައުރާތާއި އިންޖީލުގައި ބަޔާން ކުރެއްވިގެންވާ، ފަހު ޒަމާނުގެ ނަބިއްޔާ مُحَمَّدٌ  ރަސޫލުކަމައިގެން ވަޑައިގެން، އެބައިމީހުންގެ ހުރި ޖާހިލުކަމާއި މަގުފުރެދުން އެބައިމީހުންނަށް ބަޔާންކޮށްދެއްވައި، އެބައިމީހުންނަށް އީމާންކަމަށް ގޮވާލައްވައިފުމަށް ދާނދެނެވެ. ދަންނާށެވެ! مُحَمَّدٌ  ރަސޫލުކަމައިގެން ވަޑައިގެން އިސްލާމް ދީނަށް ގޮވައިލެއްވުމުން، ޔަހޫދީންނާއި ނަޞާރާއިންގެ ތެރެއިން އީމާންވީ މަދު ބަޔެކެވެ.[161]","[159]- مَوْقِعُ الْمُصْحَفِ الِْإلِكْتُرُونِي - التَّعْرِيفُ بِالسُّوَر\r[160]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرِ الْوَاضِحُ لِلدُّكْتُورِ مُحَمَّدِ الْحِجَازِي\r[161]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرِ الْوَاضِحُ لِلدُّكْتُورِ مُحَمَّدِ الْحِجَازِي"],["(2) ޙައްޤު ދީނައިގެން، އެންމެހައި މީސްތަކުންގެގާތަށް، مُحَمَّدٌ  ރަސޫލުކަމައިގެން، اللهُ  ފޮނުއްވީ، ކުފުރުގެ އަނދިރިކަމުގެ ތެރެއިން މީސްތަކުން ނެރުއްވައި، އީމާންކަމުގެ އަލިކަމުގެ ތެރެއަށް އެބައިމީހުން ގެންނެވުމަށެވެ. އަދި، ކީރިތި ޤުރްއާނާއި ރަސޫލާގެ ސުންނަތް އެބައިމީހުންނަށް އުނގަންނަވައި ދެއްވާ އަދި ކުށްތަކާއި ފާފަތަކުން އެބައިމީހުން ޠާހިރުކުރައްވާ ރަސޫލެއްގެ ގޮތުގައެވެ. އެހެންކަމުން، އަރަހުށި ހުސްޠާހިރުވަންތަ اللهُ ގެ ފޮތް ކީރިތި ޤުރްއާން، އެ ނަބިއްޔާ މީސްތަކުންނަށް ކިޔަވައިދެއްވަތެވެ. ކީރިތި ޤުރްއާނަކީ، ޝައިޠާނުންނަށް އެ ފޮތާ ކައިރިނުވެވޭ ފޮތެކެވެ. އަދި އެ ފޮތަކީ، ސާފު ޠާހިރު ބަޔަކު މެނުވީ އެ ފޮތުގައި ބީހުން ހުއްދަ ފޮތެއް ވެސް ނޫނެވެ. އަދި އެ ފޮތް ވަނީ، އޮޅުވައިލުމާއި ބަދަލުކުރުމުން ސަލާމަތްކުރެއްވިގެންނެވެ. އަދި ޝައްކެއްނެތްގޮތުގައި އެ ފޮތަކީ، ޙައްޤު ގޮތުގައި، اللهُ  ބާވައިލެއްވި އެ إِلٰهُގެ ކަލާމްފުޅެވެ.",""],["(3) އެ ފޮތުގައި ވަނީ، ސީދާވެގެންވާ ތެދުމަގު މީސްތަކުންނަށް ދައްކައިދެނިވި ދަލީލުތަކާއި، ތެދު ޚަބަރުތަކާއި، އިލާހީ އަމުރުފުޅުތަކާއި، އިސްލާމީ ޝަރީޢަތުގެ ޢަދްލުވެރި ޙުކުމްތަކެވެ. ދަންނާށެވެ! الله  ވަޙީކުރައްވައިފައި ވަނީ މި ފަދައިންނެވެ. (اَلْحَمْدُ لِلَّهِ الَّذِي أَنْزَلَ عَلَى عَبْدِهِ الْكِتَابَ وَلَمْ يَجْعَلْ لَّه عِوَجَا * قَيِّماً لِيُنذِرَ)[162] މާނައީ: “އެންމެހައި ޙަމްދުތަޢުރީފާއި ޘަނާ ހުރީ، اللهُ އަށެވެ. އެހެނީ، އެ إِلٰهُގެ އަޅާ، مُحَمَّدٌ އަށް ޤުރްއާން ބާވައިލެއްވީ އެ إِلٰهއެވެ. އެއްވެސް އޮޅުމެއް، ގުދުކަމެއް، ކަތިކަމެއް، އެ إِلٰهُ އެ ފޮތުގައި ނުލައްވަތެވެ. އެ ފޮތަކީ، މީސްތަކުންނަށް ސީދާވެގެންވާ ތެދުމަގު ދައްކައިދޭ ފޮތެކެވެ. އެހެންކަމުން، އެ ފޮތުގައިވާ އެންގެވުންތަކަށް ޢަމަލުކޮށްފި މީހާ ހުންނާނީ، اللهُ ގެ ސީދާ ތެދުމަގުގައެވެ. އަދި އެ ފޮތް ބާވައިލެއްވުނީ، އެ ފޮތުގައިވާ އެންގެވުންތަކާ ދެކޮޅުހަދާ ކާފިރުވާ މީހުންނަށް، ގަދަފަދަ ޢަޛާބު ހުރިކަމުގެ ވާހަކައިން އެންމެހައި މީސްތަކުންނަށް އިންޛާރުކުރެއްވުމަށް ވެސް މެއެވެ.]","[162]- سُورَةُ الْكَهْفِ الآْيَة : 1- 2"],["(4) އަދި ތައުރާތާއި އިންޖީލުގައި އައިސްފައިވާ، مُحَمَّدٌ ގެ ސިފަފުޅުތަކުން، އެ ސާހިބާއީ ނަބީކަމާއި ރަސޫލުކަން ޚަތިމުކުރެއްވި، اللهُ ގެ ޙައްޤު ރަސޫލާ ކަން ކަނޑައެޅި ބަޔާންވެ އެނގުމަށް ފަހުގައި މެނުވީ، ޔަހޫދީންނާއި ނަޞާރާއިން، އެ ރަސޫލާގެ ރަސޫލުކަމާ މެދު އިޚްތިލާފުވެ ބައިބައިވެގެނެއް ނުދެއެވެ. ފަހެ، އެބައިމީހުންގެ ތެރެއިން މަދު ބަޔަކު އެ ރަސޫލާގެ ރިސާލަތު ޤަބޫލުކޮށް އީމާންވިއެވެ. އަދި ގިނަ ބަޔަކު އެ ރަސޫލާގެ ރިސާލަތު ދޮގުކޮށް ކާފިރުވިއެވެ. އެހެނެއްކަމަކު، އެ އެންމެންގެ މައްޗަށް ވެސް ވާޖިބުވެގެންވަނީ، اللهُ ގެ ދީން ޤަބޫލުކޮށް، އެ إِلٰهُ ފޮނުއްވި ރަސޫލާ مُحَمَّدٌ އަށް، الله  ބާވައިލެއްވި ރިސާލަތު ތެދުކޮށް، އެ ރަސޫލާއާ ތަބާވުމެވެ. އެހެން ނަމަވެސް، مُحَمَّدٌ  ރަސޫލުކަމައިގެން ފޮނުއްވުމުން، ޔަހޫދީންނާއި ނަޞާރާއިން އެ ކަމާ ޙަސަދަވެރިވެ، އެ ރަސޫލާގެ ރިސާލަތަށް އިންކާރުކޮށް، އޭގެ އެއްބަޔަކު އަނެއްބަޔަކާ އިޚްތިލާފުވެ ބައިބައިވިއެވެ.",""],["(5) އަދި ޝިރްކުކުރުމާއި ބާޠިލުގެމަގުން އެއްކިބާވެ، އީމާންކަންމަތީ ދެމިތިބުމާ އެކު، އެންމެހައި އަޅުކަން، اللهُ އަށް ޚާލިޞްކުރާ ޙާލު، އެ إِلٰهއަށް އަޅުކަންކުރުމަށާއި، ނަމާދު ޤާއިމުކުރުމަށާއި، ޒަކާތްދިނުމަށް މެނުވީ، މުސްލިމުންނާއި، ނަޞާރާއިންނާއި، ޔަހޫދީންނާ އަދި އެ ނޫން މީހުންނަށް ވިއަސް، اللهُ  އަމުރުކުރައްވައިފައެއް ނުވެއެވެ. ބަޔާންވެދިޔަ ހުރިހައި ކަމަކީ ވެސް، ޤުރްއާނުގެ ކުރީން ބާވައިލެއްވި ސަމާވީ ފޮތްތަކުގައި ވެސް، އެ إِلٰهُ އަމުރުކުރައްވައިފައިވާ ކަންތައްތަކެކެވެ. ސީދާވެގެންވާ އިސްލާމް ދީނަކީ ހަމަ އެއީއެވެ. އަދި އިސްލާމް ދީން ފިޔަވައި އެހެން އެއްވެސް ދީނެއް، މީސްތަކުންގެ ކިބައިން، اللهُ  ޤަބޫލެއް ނުކުރައްވާނެތެވެ. ކަން މިހެން ހުރުމާ އެކު، ބައިބައިވުން އުފެއްދުމާއި، އެ ނޫން ވެސް އެ ފަދަ ކަންތައްތައް ކުރުމަކީ، އެއްވެސް ޙާލެއްގައި އިސްލާމް ދީން ހުއްދަކުރާ ކަމެއް ނޫނެވެ.",""],["(6) ހަމަކަށަވަރުން، ޔަހޫދީންނާއި ނަޞާރާއިންގެ ތެރެއިން ކާފިރުވި މީހުންނާއި، މައްކާއާއި މަދީނާގެ މުޝްރިކުންނާއި އެ ނޫން މުޝްރިކުން ވެސް، ތާއަބަދުމެ ދެމިތިބޭނީ ނަރަކައިގެ އަލިފާނުގެ ތެރޭގައި އެ ތާނގެ ގަދަފަދަ ޢަޛާބުގައެވެ. އެހެނީ، އެބައިމީހުންނަކީ، مُحَمَّدٌ ގެ ރަސޫލުކަން ދޮގުކޮށް، ޙައްޤާ ދެކޮޅަށް މަސައްކަތްކޮށް، ހަނގުރާމަކޮށް އުޅުނު ނުލަފާ ފާޖިރުންނެވެ. މީސްތަކުންގެ ތެރެއިން އެންމެ ނުބައިކަން ބޮޑު ބަޔަކީ ހަމަ އެބައިމީހުންނެވެ.",""],["(7) ހަމަކަށަވަރުން، اللهُ އަށް އީމާންވެ، مُحَمَّدٌ ގެ ރަސޫލުކަން ހިތުގެ އަޑީން ތެދުކޮށް، ޤަބޫލުކޮށް، اللهُ އާއި އެ إِلٰهُގެ ރަސޫލާގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ ރައްކައުތެރިވެ، އެ إِلٰهއަށް ހުރިހައި އަޅުކަމެއް ޚާލިޞްކޮށް، އެ إِلٰهُގެ ރަސޫލާގެ ސުންނަތުގައިވާ ގޮތަށް ޢަމަލުކުޅަ މީހުންނަކީ، މީސްތަކުންގެ ތެރެއިން އެންމެ ހެޔޮކަން ބޮޑު މީހުންނެވެ.",""],["(8) اللهُ އަށް އީމާންވެ، ޞާލިޙު ޢަމަލުކުޅަ މީހުންނަށް، އެބައިމީހުންގެ ވެރި إِلٰهُގެ ޙަޟްރަތުގައި ލިބެނިވި ޖަޒާއަކީ، ސިފަނުކުރެވޭ ފަދަ ނިޢުމަތްތަކުން ފުރިގެންވާ އިންތިހާ ދަރަޖައިގެ ރިވެތި ފުރިހަމަ ސުވަރުގެތަކެވެ. އެ ސުވަރުގެތަކަކީ، އެ ތަންތާނގައިވާ ގަނޑުވަރުތަކުގެ ދަށުން ތަފާތު ބާވަތްބާވަތުގެ ކޯރުތައް ހިނގަހިނގާ ހުންނަ ޢަދުނު މި ނަން ކިޔުނު ސުވަރުގެތައް މެއެވެ. އެއީ، އެ ތަންތަނުން ނުކުތުމެއްނެތި، އަބަދުގެއަބަދަށް އެ ތަންތާނގައި އެބައިމީހުން ދެމި ތިބެނިވި ގޮތުގައެވެ. އެހެނީ އެބައިމީހުންނަކީ، އެބައިމީހުންގެ ޢަމަލުތައް، اللهُ  ޤަބޫލުކުރައްވައި، އެބައިމީހުން ދެކެ ރުހިވޮޑިގެންނެވި މީހުންނެވެ. އަދި އެބައިމީހުން ވެސް، އެ إِلٰهُ ދެއްވާ މަތިވެރި ނިޢުމަތާމެދު ރުހިގެންވާނެތެވެ. އެ ފަދަ މަތިވެރި ދަރަޖައާއި މާތްވެގެންވާ ނިޢުމަތްލިބޭނީ، އެ މީހާގެ ވެރި إِلٰهއަށް ބިރުވެތިވެ، އެ إِلٰهُގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ އުޅުނު މީހަކަށެވެ. ދަންނާށެވެ! ހަމަކަށަވަރުން، އަޅުކަމުގެ ޖައުހަރަކީ ޝިރްކުގެ ޢަމަލުތަކުން ދުރުވެ ހުރުމާ އެކު، އިޚްލާޞްތެރި ނިޔަތަކާ އެކު، ހުރިހައި އަޅުކަމެއް، ޚާލިޤުވަންތަ اللهُ އަށް ޚާލިޞްކުރުމެވެ. ޤުދުސީ ޙަދީޘެއްގައި ރިވާވެގެން ވެއެވެ. اللهُ  ވަޙީކުރެއްވިއެވެ. «أَنَا أَغْنَى الشُّرَكَاءِ عَنِ الشِّرْكِ، فَمَنْ عَمِلَ عَمَلًا وَأَشْرَكَ فِيهِ مَعِي غَيْرِي، تَرَكْتُهُ وَشِرْكَهُ»[163] މާނައީ: “ތިމަން إِلٰهއީ، ޝިރްކުކުރާ މީހުން އެ ކުރާ ޝިރްކުގެ ޢަމަލުތަކުން ހުސްދުރުވެވޮޑިގެންވާ، އަމިއްލަ ޛާތުފުޅައިގެން ފުދިވޮޑިގެންވާ إِلٰهއެވެ. ފަހެ، މީހަކު ޢަމަލެއް ކުރާ އިރު، އެ ޢަމަލުގައި، ތިމަން إِلٰهއާ އެކު އެއްވެސް އެހެން ފަރާތެއް ބައިވެރިކޮށް ޝިރްކުކޮށްފި ނަމަ، ތިމަން إِلٰهُ، އެ މީހަކާއި، އޭނާ އެ ކުޅަ ޝިރްކުގެ ޢަމަލު ޤަބޫލުނުކުރައްވައި ދޫކޮށްލައްވަމެވެ. އަދި އެ ޢަމަލު، ތިމަން إِلٰهُ ދޫކޮށްލައްވަނީ، ތިމަން إِلٰهއާ އޭނާ އެ ބައިވެރިކުރި ފަރާތަކަށެވެ.] ޝައްކެއްނެތެވެ. ޢަމަލުތައް ބެހިގެން ވަނީ ތިން ބަޔަކަށެވެ. އެއީ، އަމުރުކުރެއްވިގެންވާ ކަންތައްތަކާއި، ނަހީކުރެއްވިގެންވާ ކަންތައްތަކާއި، ހުއްދަކުރެއްވިގެންވާ ކަންތައްތަކެވެ. ވުމާއެކު، އަމުރުކުރެއްވިގެންވާ ކަންތައްތައް ޤަބޫލުކުރެއްވި، އެ ކަންތައްތަކަށް ލިބެންވާ ދަރުމަ ލިބޭނީ، އިޚްލާޞްތެރިކަމާ އެކު، اللهُ ގެ ވަޖްހުފުޅުއަދައި އެ ކަންތައްތައް ކުރުމުންނެވެ. އަދި ނަހީކުރެއްވިގެންވާ ކަންތައްތަކުން ދުރުވުމުން ޘަވާބުލިބޭނީ ވެސް، اللهُ ގެ ވަޖްހުފުޅުއަދައި، އެ ކަންތައްތަކުން ދުރުވެ އެއްކިބާވުމުންނެވެ. އަދި ހުއްދަ ކަންތައްތައް ކުރުމުން ދަރުމައާއި ޘަވާބު ލިބޭނީ ވެސް، اللهُ ގެ ވަޖްހުފުޅުއަދައި އެ ކަންތައްތައް ކުރުމުންނެވެ.[164]","[163]- صَحِيحُ الإْمَامِ مُسْلِمٍ\r[164]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["سُورَةُ ‏الزَّلْزَلَةِއަކީ މަދަނީ ސޫރަތެކެވެ. މި ސޫރަތުގައި ވަނީ (8) އަށް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (99) ނުވަދިހަ ނުވަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ النِّسَاءއަށް ފަހުގައެވެ. މި ސޫރަތް ފެށިފައިވަނީ ޝަރްޠުގެ ލަފްޒެއް ކަމުގައިވާ “إِذَا] މި ލަފްޒުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މި ސޫރަތުގައި އައިސްފައެއް ނުވެއެވެ.[165] މި ސޫރަތުގެ ކުރީކޮޅުގައި، اللهُ  ބަޔާންކުރައްވައިފައި ވަނީ، ދުނިޔެއަށް އެންމެފަހުން އަންނާނޭ ޒަލްޒަލާ އައިސް، ދުނިޔޭގެ ބިން އެހެން ބިމަކަށް ބަދަލުކުރެއްވޭނޭ ވާހަކައެވެ. އެއަށްފަހު އަންގަވައިފައި ވަނީ، އެ ބިމުގެ އަޑީގައި ވަޅުލެވިފައިވާ ހުރިހައި އެއްޗެއް، ޤިޔާމަތް ޤާއިމުވާ ދުވަހުން ނެރެވި، އެންމެހައި މީސްތަކުން މަޙްޝަރުކުރެއްވޭނޭ ވާހަކައާއި، އެބައިމީހުން ދުނިޔޭގައި ކުޅަނަމަ ކުޅަ ހުރިހައި ކަމަކަށް އެ ދުވަހުން އެ ބިން ހެކިވާނޭ ވާހަކައެވެ. ވީމާ، ދުނިޔޭގައި އުޅުނު އިރު ކިތަންމެ ކުޑަ ހެޔޮ ކަމެއް މީހަކު ކޮށްފައިވީ ނަމަވެސް، އެ މީހަކަށް އެ ކަން ފެނި، އެ ކަމުގެ ފުރިހަމަ ދަރުމައާއި ޘަވާބު އެ މީހަކަށް ލިބޭނޭ ވާހަކައެވެ. އަދި ދުނިޔޭގައި އުޅުނުއިރު ކިތަންމެ ކުޑަ ނުބައި ކަމެއް މީހަކު ކޮށްފައިވީ ނަމަވެސް، އެ މީހަކަށް އެ ކަން ފެނި، އެ ކަމުގެ ފުރިހަމަ ސަޒާ އެ މީހަކަށް ލިބޭނޭ ވާހަކައެވެ.[166]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އެންމެފަހުގެ ހެލިގަތުމުން، ނުހަނު ގަދައަށް ބިން ހެލިގަނެ، ބިމުގެ މައްޗަށާއި އަޑިއަށް އެ ހެލިގަތުމުގެ އަސަރުކޮށް، އެ ބިމުގައިވާ ފަރުބަދަތަކާއި އެ ނޫން އެންމެހައި ތަކެތި ހަލާކުވެ، އެ ބިން އެހެން ބިމަކަށް ބަދަލުކުރެއްވޭ ހިނދެވެ.","[165]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[166]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي"],["(2) އަދި އެ ބިމުގައި ވަޅުލެވުނު ކަށްތަކާއި، އެ ތާނގެ އަޑީގައި ހުރި މަޢުދަނު ތަކުގެ ޚަޒާނާތަކާއި، އެ ނޫން ހުރިހައި އެއްޗަކަށް ދާނދެން، އެ ބިމުގެ ތެރެއިން ނެރެ އުކައިލައި، ޙިސާބުބެއްލެވުމަށް ޓަކައި އެ ބިން ތައްޔާރުވެއްޖެ ހިނދެވެ. ދަންނާށެވެ! ޤިޔާމަތް ޤާއިމުވާ ދުވަހުން، އެ ހުރިހައި ކަމެއް އެ ބިން އެ ގޮތަށް ކުރާނީ، الله ގެ އަމުރުފުޅަށެވެ.[167]","[167]- تَفْسِيرُ تَيْسِيرِ الْكَرِيمِ الرَّحمَْنِ لِلإْمَامِ عَبْدِ الرَّحْمَنِ السَّعْدِي (تَفْسِيرُ سُورَةِ اْلِإنْشِقَاقِ)"],["(3) އަދި އެ ހިނދު، ބިރުވެރިކަމުން ފުރިގެންވާ ޙާލު އިންސާނާ ބުނާނެތެވެ. އެ ބިމަށް އެ ވަނީ ފަހެ ކީއްހެއްޔެވެ! އަދި ބިމުގެ އަޑީގައި ވަޅުލެވިފައިވާ މަޢުދަނު ތަކާއި އެހެނިހެން ތަކެތީގެ ޚަޒާނާތައް ނެރެ އުކައިލެވިފައިވަނިކޮށް ފެނުމުން، ދުނިޔޭގައި މީހަކު މަރައިލައިފައިވާ މީހަކު ނަމަ، ނުހަނު ހިތާމައާ އެކު އެ މީހާ ބުނާނެތެވެ. އަހުރެން އެވެނި މީހާ މަރައިލީ އެ މުދަލާ ހުރެއެވެ. އަދި ގާތްތިމާގެކަމުގެ ގުޅުން ކެނޑި މީހަކު ނަމަ، އެ ތަކެތި ފެނުމުން ބުނާނެތެވެ. އަހުރެން ގާތްތިމާގެ މީހުންނަށް ހެޔޮކޮށް ނުހިތީ އަހުރެންގެ ހިތުގައި އެ މުދަލަށް ޖެހިފައިވާ ލޯބީގެ ބޮޑުކަމުންނެވެ. ހަމަ އެ ފަދައިންމެ، ވައްކަންކޮށްފައިވާ މީހަކު ނަމަ އެ މީހާ ބުނާނެތެވެ. އަހުރެން ވައްކަންކުރީ، އަހުރެންގެ ހިތުގައި އެ މުދަލަށް ހުރި ދަހިވެތިކަމުގެ ސަބަބުންނެވެ. ކޮންމެއަކަސް، އެ ހުރިހައި މުދައު ލޮލުގެ ކުރިމަތީގައި ހާމަވެފައިވާ އިރު ވެސް، އެ މުދަލާ ކައިރިވާނޭ ހަމަ އެއްވެސް މީހަކު، ޤިޔާމަތް ޤާއިމުވާ ދުވަހުން ނުވާނެތެވެ!",""],["(4) ބިންމަތީގައި އިންސާނާ ކުޅަހައި ކަމެއްގެ ވާހަކަ ބުނެ ޚަބަރުކުރުމަށް، ޤިޔާމަތް ޤާއިމުވާ ދުވަހުން، اللهُ  އެ ބިމަށް އަމުރުކުރައްވާނެތެވެ. އެ ހިނދު، ކޮންމެ އިންސާނަކުމެ ބިންމަތީގައި ކޮށްފައިވާ ނަމަވާ ހެޔޮ ކަމަކާއި ނުބައި ކަމެއްގެ ވާހަކަ ބުނެ، އެ ހުރިހައި ކަމެއްގެ ޚަބަރުދީ، އެ ކަންކަމަށް އެ ދުވަހުން އެ ބިން ހެކިދޭނެމެއެވެ. އެއީ، އެ إِلٰهُގެ އަމުރުފުޅަށް އިޖާބަ ދިނުމުގެ ގޮތުންނެވެ.",""],["(5) ޤިޔާމަތް ދުވަހުން އެ ކަންކަމަށް އެ ބިން ހެކިދޭނީ، ވާހަކަދެއްކުމުގެ ކުޅަދާނަކަން އެ ބިމަށް ދެއްވައި، އިބަ ރަސޫލާގެ ވެރި إِلٰهُ އެ ކަމަށް އެ ބިމަށް އަމުރުކުރެއްވުމުންނެވެ. އެ ގޮތަށް އަމުރުކުރެއްވުމުން، އެ ބިމުގެ މަތީގައި އިންސާނާ ކުރި އެއްވެސް ކަމެއް، އެ ބިން ފޮރުވައި ވަންހަނާއެއް ނުކުރާނެތެވެ. އަދި ކިއެއްތަ! އެ ބިމުގެ މަތީގައި އެ އިންސާނާ ކުރި ހުރިހައި ކަމެއްގެ ވާހަކަ، الله ގެ ޙަޟްރަތުގައި ދަންނަވައި، އެ ކަންތައްތަކަށް އެ ބިން ހެކިދޭނެތެވެ.",""],["(6) ޤިޔާމަތް ޤާއިމުވާ ދުވަހުން، އެންމެހައި މީސްތަކުން ކަށްވަޅުތަކުން ނުކުމެ ވަކިވަކީންނާއި ބައިބަޔަށް، ޤައްހާރުވަންތަ إِلٰهُގެ ކުރިފުޅުމައްޗަށް ދާނެތެވެ. އެއީ، ދުނިޔޭގައި މީސްތަކުން ކުޅަ ޢަމަލުތަކުގެ ނަތީޖާ އެބައިމީހުންނަށް ދައްކަވައި، ޙިސާބުބައްލަވައި، ނިޔާކުރެއްވުމަށް ޓަކައެވެ. އެއަށްފަހު އެއްބަޔަކު ދާނީ ޢަރްޝުގެ ކަނާތްފަރާތުންނެވެ. އަނެއްބަޔަކު ދާނީ ޢަރްޝުގެ ވާތްފަރާތުންނެވެ.އެއީ، އެ ބަޔަކު ކުޅަ ޢަމަލަކާ ގުޅޭ ގޮތުންނެވެ. އެ ހިނދު، ދުނިޔޭގައި މީސްތަކުން ކުޅަނަމަ ކުޅަ ހެޔޮކަމެއް ވިއަސް، ނުވަތަ ނުބައިކަމެއް ވިއަސް އެބައިމީހުން ދެކޭނެތެވެ. އެއަށްފަހު، އެ މީހަކު ކުޅަނަމަ ކުޅަ ޢަމަލަކާ އެކަށޭނަ ޘަވާބު ނުވަތަ ޢަޛާބު، ކޮންމެ މީހަކަށްމެ، އެ إِلٰهُ ދެއްވާނެތެވެ.",""],["(7) ފަހެ، ދުނިޔޭގައި އުޅުނު އިރު، ކުޑަކުޑަ ހިންޏެއްގެ ބަރުދަނުގެ މިންވަރު ވިއަސް، ނުވަތަ ޛައްރެއްގެ މިންވަރު ވިއަސް، ހެޔޮކަމެއްކޮށްފި މީހާ ދަންނާށެވެ! އާޚިރަތް ދުވަހުން އޭނާއަށް އެ ކަން ފެނި، އެ ކަމާ މެދު އޭނާ އުފައުކުރާނެތެވެ.އަދި ދުނިޔޭގައި އުޅުނު އިރު، ކިތަންމެ ކުޑަ ހެޔޮކަމެއް އޭނާ ކުރިކަމުގައި ވިއަސް، އެ ކަމަށް ލިބުން ޙައްޤު ޘަވާބު އޭނާއަށް، އެ إِلٰهُ ދެއްވާނެތެވެ. އެއީ، އެ إِلٰهއަށް ޝިރްކުކުރި މީހަކު ކަމުގައި އޭނާ ނުވާނަމައެވެ. އޭ އިންސާނާއެވެ! ޙިސާބުބެއްލެވުމުގެ ކަންތައްތައް ހުރީ މިފަދައިން ކަމުގައި ވާއިރު، ކިތަންމެ ކުޑަ ހެޔޮކަމެއް ވިއަސް ނުކޮށް ދޫކޮށްނުލައި، ހެޔޮކަންތައްތައް ކުރުން ގިނަކުރުމަށް ތިބާ ގަދައަޅައި މަސައްކަތްކުރާށެވެ!",""],["(8) އަދި ދުނިޔޭގައި އުޅުނު އިރު، ކުޑަކުޑަ ހިންޏެއްގެ ބަރުދަނުގެ މިންވަރު ވިއަސް ނުވަތަ ޛައްރެއްގެ މިންވަރު ވިއަސް، ނުބައި ކަމެއް ކޮށްފި މީހާ ދަންނާށެވެ! އާޚިރަތް ދުވަހުން، އޭނާއަށް އެ ކަން ފެނި އެ ކަމާ މެދު އޭނާ ހިތާމަކުރާނެތެވެ. އަދި ދުނިޔޭގައި އުޅުނު އިރު، ކިތަންމެ ކުޑަ ނުބައި ކަމެއް އޭނާ ކޮށްފައި އޮތަސް، އެ ކަމަށް ލިބުން ޙައްޤު ޢަޛާބު، އެ ދުވަހުން އޭނާއަށް، އެ إِلٰهُ ދެއްވާނެތެވެ.އެއީ، އެ މީހަކު ޝިރްކުކޮށްފައި ނުވާ ނަމަ، އެ إِلٰهُގެ ދީލަތިވަންތަކަމުން އެ މީހަކަށް ޢަފޫކޮށްދެއްވި މީހަކު ފިޔަވައެވެ. އޭ އިންސާނާއެވެ! ޙިސާބުބެއްލެވުމުގެ ކަންތައްތައް ހުރީ މި ފަދައިން ކަމުގައި ވާއިރު، ކިތަންމެ ކުޑަ ނުބައި ކަމެއް ވިއަސް، އެ ކަމެއް ނުކޮށް ދޫކޮށްލުމަށް ތިބާ ގަދައަޅައި މަސައްކަތްކުރާށެވެ!",""],["سُورَةُ الْعَادِيَاتِއަކީ މައްކީ ސޫރަތެކެވެ. މި ސޫރަތުގައި ވަނީ (11) އެގާރަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (100) ސަތޭކަވަނަ ސޫރަތެވެ. މި ސޫރަތް ބާވައިލެއްވުނީ سُورَةُالْعَصْرِއަށް ފަހުގައެވެ. މި ސޫރަތް ފެށިފައި ވަނީ ހުވާގެ ވަޙީ ބަސްފުޅަކުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މި ސޫރަތުގައި އައިސްފައެއް ނުވެއެވެ.[168] ދަންނާށެވެ! اللهُ ގެ މަގުގައި، އެ إِلٰهُގެ ދީނަށް ޓަކައި ހަނގުރާމަ ކުރާ މުޖާހިދުން ސަވާރުވެ ތިބޭ އަސް ގަންދެއްވައި، މި ސޫރަތުގެ ކުރީކޮޅުގައި، އެ إِلٰهُ ހުވާ ބަސްފުޅު ވަޙީކުރައްވައިފައި ވެއެވެ. އެ އަހަކީ، އެ އަހުގެ ދުވެލި ބާރުވެފައި ހަލުއިކަމުން އެ އަސް ނޭވާލާ އަޑު އަނގައިން ނުކުންނަ އަހެވެ. އަދި ހެނދުނުހެނދުނާ މުޖާހިދުންނައިގެން އަވަސްވެގަނެ، ހިރަފުސް ބުރުވަމުން ޢަދުއްވުންގެ ތެރެއަށް ބިރެއްނެތި ވަދެގަންނަ އަހެވެ. އަދި އެ ފަދަ އަސްތައް ގަންދެއްވައި ހުވާ ބަސްފުޅު ވަޙީކުރައްވައި، اللهُ  ކަށަވަރުކޮށްދެއްވައިފައި ވަނީ، އިންސާނާއީ އޭނާއަށް، އެ إِلٰهُ ދެއްވި ގިނަގުނަ ނިޢުމަތްތަކަށް އިންކާރުކޮށް ކާފިރުވާ މީހަކު ކަމުގައެވެ. އަދި އާޚިރަތް ދުވަހުން، އެ ކަމުގެ މައްޗަށް، އޭނާ އަމިއްލައަށް ހެކިވާނޭ ކަމުގައެވެ. ދެން ބަޔާންކުރައްވައިފައި ވަނީ، އިންސާނާއީ މުދަލަށް ދަހިވެތި މީހަކު ކަމުގައެވެ. މި ސޫރަތް ނިންމަވައިލައްވައިފައިވަނީ، ޤިޔާމަތް ދުވަހުން އިންސާނާއަށް ދިމާވާނޭ ބޮޑެތި ކަންތައްތަކުގެ ވާހަކައިންނެވެ. އެއީ، އެ ކަންކަމާ މެދު އިންސާނާ ބިރުވެތިކުރެއްވުމަށް ޓަކައެވެ.[169]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) اللهُ ގެ މަގުގައި ޖިހާދުކުރާ މީހުން ސަވާރުވެ ތިބޭ އަސްތަކުގެ ދުވެލި ބާރުވެފައި ހަލުއިކަމުން، ނޭވާލާ އަޑު އަނގައިން ނުކުންނަ އަސްތައް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.","[168]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[169]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرِ الْوَاضِحُ لِلدُّكْتُورِ مُحَمَّدِ الحِْجَازِي"],["(2) އަދި އެ އަސްތައް ދުވެފައި ދާލެއް ބާރުކަމުން، މޮށްގަނޑު ޖެހޭތަނުން އަލިފާން ކަނި ބުރުއްސަމުން ދުވާ އަސްތައް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(3) އަދި، اللهُ ގެ ޢަދުއްވުން ހަނގުރާމައަށް ތައްޔާރުނުވަނީސް، ހިތްވަރުގަދަ މުޖާހިދުންނައިގެން ޢަދުއްވުންނާ ޙަމަލާދިނުމަށް، ފަތިހުގެ ވަގުތުގައި އަވަސްވެގަންނަ އަސްތައް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(4) ފަހެ، އެ އަސްތައް ދުވާލެއް ބާރުކަމުން، ފަތިހުގެ ވަގުތުގައި ވެސް ޢަދުއްވުންގެ މޫނުމައްޗަށް ހިރަފުސް ބުރުވަމުން ދުވާ އަސްތައް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(5) ފަހެ، އެ ހިރަފުސްގަނޑުގެ ތެރޭގައި، މުޖާހިދުންނައިގެން ދުޝްމަނުންގެ ލަޝްކަރުގެ ތެރެއަށް ވަދެގަންނަ އަސްތައް ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ.",""],["(6) ހަމަކަށަވަރުން އިންސާނާއީ، އޭނާގެ ވެރި إِلٰهއަށް ހަރާންކޯރުވުން ބޮޑު، އެ إِلٰهُ ދެއްވާ ނިޢުމަތްތަކަށް ޝުކްރުވެރިވުން ކުޑަ، އެ إِلٰهُގެ ނުހަނު މަތިވެރި އިޙްސާންތެރިކަން ޤަބޫލުނުކުރާ މީހަކު ކަން ކަށަވަރެވެ. ދަންނާށެވެ! މިއީ، ގިނަ އިންސާނުންގެ ކިބައިގައި ހުންނަ ނުބައި ސިފައެކެވެ. އެހެންކަމުން، ގިނަމީހުން ދާނީ ނަރަކައަށެވެ. އަޅުގަނޑުމެންގެ މާތް ނަބިއްޔާ مُحَمَّدٌ  ޙަދީޘުކުރެއްވިއެވެ. «ذَلِكَ يَوْمٌ يَقُولُ اللَّهُ لآدَمَ ابْعَثْ بَعْثَ النَّارِ فَيَقُولُ يَا رَبِّ وَمَا بَعْثُ النَّارِ فَيَقُولُ مِنْ كُلِّ أَلْفٍ تِسْعُمِائَةٌ وَتِسْعَةٌ وَتِسْعُونَ إِلَى النَّارِ وَوَاحِدٌ إِلَى الْجَنَّةِ»[170] މާނައީ: “ އެ ދުވަހުން، آدمُ އަށް، اللهُ  ވަޙީކުރައްވާނެތެވެ. ނަރަކައަށް ފޮނުއްވާން ޖެހޭ މީހުން ނަރަކައަށް ފޮނުއްވާށެވެ! އެ ހިނދު، آدمُ  ދަންނަވާނެތެވެ. އޭ އަޅުގެ ވެރި إِلٰهُ! ނަރަކައަށް ފޮނުވާން ޖެހޭ މީހުންނަކީ ކޮންބައެއްތޯއެވެ؟ ފަހެ އެ ވަގުތު، اللهُ  ވަޙީ ބަސްފުޅު އިއްވަވާނެތެވެ. ކޮންމެ ހާހަކުން ނުވަސަތޭކަ ނުވަދިހަ ނުވަމީހުން ނަރަކައަށް ފޮނުއްވާށެވެ! އަދި އެންމެ މީހަކު ސުވަރުގެއަށް ފޮނުއްވާށެވެ!]","[170]- صَحِيحُ التِّرْمِذِي لِلإْمَامِ نَاصِرِ الدِّينِ الأْلْبَانِي رَقَمُ الحَْدِيث 3169"],["(7) އަދި ހަމަކަށަވަރުން، އޭނާގެ ވެރި إِلٰهُ ދެއްވި ނިޢުމަތްތަކަށް ޝުކްރުވެރިނުވާ މީހަކު ކަމަށް، ޤިޔާމަތް ދުވަހުން އޭނާގެ އަމިއްލަ ނަފްސަށް ހެކިދޭ ހެކިވެރިއަކުކަމުގައި އެ އިންސާނާ ވާނޭ ކަން ކަށަވަރެވެ. އެއީ، އޭނާގެ ވެރި إِلٰهُގެ އަމުރުފުޅާ ޚިލާފަށް ދުނިޔޭގައި އޭނާ ކުރި ކަންތައްތައް ފައުޅުވެ، އެ ކަންތައްތައް އޭނާގެ ހަމަލޮލަށް ފެންނަ ހިނދުގައެވެ.",""],["(8) އަދި ހަމަކަށަވަރުން، އެ އިންސާނާއީ މުދަލަށް ލޯބި ކުރުން ނުހަނު ބޮޑު މީހަކު ކަން ކަށަވަރެވެ. އެ ކަމުގެ ސަބަބުން، އެ މުދަލުން އަދާކުރުމަށް، އޭނާގެ ވެރި إِلٰهُ އަންގަވައިފައިވާ ޙައްޤު އަދާކުރުމުގެ ބަދަލުގައި، އޭނާގެ ހަވާނަފްސު އެދޭ ގޮތަށް އެ މުދައު ހޭދަ ކުރުމަށް އޭނާ އިސްކަންދެއެވެ. ދަންނާށެވެ! އޭނާގެ ވެރި إِلٰهُ އޭނާއަށް މުދައުވެރިކަން ދެއްވިކަމަށް ޓަކައި، އެ إِلٰهއަށް ޝުކްރުވެރިވެ، އެ މުދަލުން އަދާކުރާންޖެހޭ ވާޖިބުތައް އަދާނުކުރެވެނީ، އޭނާގެ ކިބައިގައި އެ މުދަލަށް ހުރި ދަހިވެތި ކަމުގެ ބޮޑުކަމުންނެވެ.[171]","[171]- تَفْسِيرُ تَيْسِيرِ الْكَرِيمِ الرَّحمَْنِ لِلإْمَامِ عَبْدِ الرَّحمَْنِ السَّعْدِي"],["(9) ދުނިޔޭގެ ހެއްލުންތެރިކަމުގެ ދަޅައިގައި އިންސާނާޖެހި، މުދަލަށް ލޯބިކޮށް، اللهُ އަށް ޝުކްރުވެރިނުވަނީ، އެ އިންސާނާ މަރުވުމަށް ފަހު އަލުން ދިރުއްވައި، ކަށްވަޅުން ނެރުއްވައި، މަޙްޝަރުކުރައްވައި، ދުނިޔޭގައި އެ އިންސާނާ ކުޅަހައި ކަމެއްގެ ޙިސާބުބައްލަވާނޭ ކަން، އެ އިންސާނާއަށް ފަހެ ނޭނގޭތީބާވައެވެ!",""],["(10) އަދި އެ އިންސާނާ، اللهُ އަށް ޝުކްރުވެރިނުވަނީ، ހިތްތަކުގައި ފޮރުވިފައިވާ ހުރިހައި ސިއްރުތައް އެއީ ހެޔޮކަމެއް ނުވަތަ ނުބައިކަމެއްކަމުގައި ވިއަސް، ޤިޔާމަތް ދުވަހުން ހާމަކުރައްވައި ފައުޅުކުރައްވާނޭ ކަން އޭނާއަށް ނޭނގޭތީ ބާވައެވެ! އަދި އެ މީހަކު ކުޅަ ޢަމަލެއްގެ ނަތީޖާ ވެސް، އެ ދުވަހުން އެ މީހާ ދެކޭނޭ ކަން އޭނާއަށް ނޭނގޭތީބާވައެވެ!",""],["(11) ހަމަކަށަވަރުން، އެބައިމީހުންގެ ވެރި إِلٰهއީ، ޤިޔާމަތް ޤާއިމުވާ ދުވަހު ވެސް، އަދި އެހެނިހެން ވަގުތުތަކުގައި ވެސް، އެބައިމީހުންގެ ޚަބަރު މޮޅަށް ދެނެވޮޑިގެންވާ إِلٰهُ ކަން ކަށަވަރެވެ. އެހެންކަމުން، އެބައިމީހުން ދުނިޔޭގައި ކުޅަ އެއްވެސް ކަމެއް އެ إِلٰهއަށް ފޮރުވި ވަންހަނާވެގެނެއް ނުވެއެވެ. އަދި ބަޔާންވެދިޔަ ކަންތައްތައް އެ އިންސާނާއަށް ޤަބޫލުކުރެވޭ ނަމަ، ދުނިޔޭގައި އުޅުނު އިރު، އޭނާގެ ވެރި إِلٰهއަށް އަޅުކަންނުކޮށް، އެ إِلٰهއަށް ޝުކްރުވެރިނުވެ އަދި ޙިސާބުބައްލަވާ ދުވަހަށް ޓަކައި ހެޔޮ ޢަމަލުނުކޮށް، މުދަލަށް ދަހިވެތިވެގެނެއް އޭނާ ނޫޅުނީހެވެ. ދަންނާށެވެ! ޤިޔާމަތް ދުވަހުން، ދުނިޔޭގައި އެބައިމީހުން ކުޅަ ނަމަ ކުޅަ ޢަމަލަކަށް، ޢަދްލުވެރި ޖަޒާ ނުވަތަ ސަޒާ، އެބައިމީހުންނަށް، އެ إِلٰهُ ފުރިހަމައަށް ދެއްވާނޭ ކަމާ މެދަކު އެއްވެސް ޝައްކެއްނެތެވެ.",""],["سُورَةُ الْقَارِعَةِއަކީ މައްކީ ސޫރަތެކެވެ. މި ސޫރަތުގައި ވަނީ (11) އެގާރަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (101) ސަތޭކަ އެއްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ قُرَيْشِއަށް ފަހުގައެވެ. މި ސޫރަތް ފެށިފައިވަނީ ޤިޔާމަތް ދުވަހުގެ ނަންތަކުގެ ތެރެއިން ނަމަކުންނެވެ. އެ ނަމަކީ، الْقَارِعَةއެވެ. މި ސޫރަތަށް الْقَارِعَةُގެ ނަމުން ނަންކިޔުނީ، އެ ދުވަހުން އިވޭ ގަދަފަދަ ބިރުވެރި އަޑުފަށްގަނޑު ކަންފަތުގައި ޖެހުމުން ހިތްތަކަށް ވަންނާނޭ ބިރުވެރިކަމުގެ ބޮޑުކަމުންނެވެ.[172] އަދި ޖަލާލަތުގެ އިސްމުފުޅު “الله] އެންމެ ފަހަރަކު ވެސް މި ސޫރަތުގައި އައިސްފައެއް ނުވެއެވެ. މި ސޫރަތުގެ ކުރީކޮޅުގައި، اللهُ  ބަޔާންކުރައްވައިފައި ވަނީ، ޤިޔާމަތް ޤާއިމުވާ ދުވަހުން، ކުރިމަތިވާނޭ ބިރުވެރި ކަންކަމުގެ ވާހަކައެވެ. އެ ދުވަހުން ފަރުބަދަތަކަށް ވާނޭ ގޮތާއި، މީސްތަކުން މަޙްޝަރަށް ފޮނުއްވޭ އިރު ކަންތައްތައް ހިނގާނޭ ގޮތެވެ. މިސޫރަތް ނިންމަވައިލައްވައިފައި ވަނީ، އެ މީހެއްގެ ހެޔޮ ޢަމަލުގެ ތިލަފަތް ބަރުވެއްޖެ ކޮންމެ މީހަކަށްމެ އެ ދުވަހުން ދެއްވޭނޭ ގިނަގުނަ ނިޢުމަތްތަކުގެ ވާހަކައިންނެވެ. އަދި އެ މީހެއްގެ ނުބައި ޢަމަލުގެ ތިލަފަތް ބަރުވެއްޖެ ކޮންމެ މީހަކަށްމެ އެ ދުވަހުން ދެއްވޭނޭ ބޮޑުވެގެންވާ ޢަޛާބުގެ ވާހަކައިންނެވެ.[173]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އެ ދުވަހަކީ، ބިރުވެރިކަމުން ފުރިގެންވާ ގަދަފަދަ އަޑުފަށްގަނޑު އައިސް، ޤިޔާމަތް ޤާއިމުވާ ދުވަހެވެ. އެ ދުވަހުގެ ބިރުވެރިކަމުގެ ބޮޑުކަމުން، اللهُ ގެ ޢަދުއްވުންގެ ހިތްތައް ބިރުން ތުރުތުރުއަޅާނެތެވެ.","[172]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[173]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي"],["(2) ބިރުވެރިކަމުން ފުރިގެންވާ ގަދަފަދަ އަޑުފަށްގަނޑު އައިސް، ޤިޔާމަތް ޤާއިމުވާ ދުވަހަކީ ކޮންދުވަހެއްހެއްޔެވެ؟ އެއީ، ސިފަކުރެވޭވަރަށްވުރެން، ބިރުވެރިކަން މާ ބޮޑު ދުވަހެކެވެ.",""],["(3) އަދި ބިރުވެރިކަމުން ފުރިގެންވާ ގަދަފަދަ އަޑުފަށްގަނޑު އައިސް، ޤިޔާމަތް ޤާއިމުވާ ދުވަހަކީ ކޮންދުވަހެއް ކަން، އިބަ ރަސޫލާއަށް އަންގައިދިނީ ކޮންއެއްޗެއްތޯއެވެ؟ އަދި އެއީ، ކޮން ދުވަހެއް ކަން، އިބަ ރަސޫލާއަށް އެނގިވަޑައިގަންނަވާތޯއެވެ؟ އެއީ، އެ ދުވަހުގެ ބިރުވެރިކަމާއި ނުރައްކައުތެރިކަން އިންސާނާގެ ހިތަށް ތަޞައްވުރު ވެސް ނުކުރެވޭ ފަދަ ބިރުވެރި ދުވަހެކެވެ. އަދި، اللهُ ގެ ޢަޛާބުގެ ބޮޑުކަން އެ ދުވަހު ފެނުމުން، ދެން ވާނޭ ގޮތެއް ނޭނގި މީސްތަކުން ތިބޭނީ، ހަދާނޭގޮތް ހުސްވެ ފާޑެއްގެ މަސްތުކަމެއްގެ ތެރޭގައެވެ.",""],["(4) އެ ދުވަހަކީ، އެ ދުވަހުގެ ބިރުވެރިކަމާއި ނުރައްކައުތެރިކަމުގެ ބޮޑުކަމުން، ޚިޔާލު ވެސް ނުކުރެވޭ ފަދަ ޙައިރާން ކަމެއްގެ ތެރޭގައި، އެތަންމިތަނަށް ފެތުރިފައިވާ ކޮކާތަކަކާއި ޕަރުވާނާތަކެއް ފަދައިން މީސްތަކުން އެނބުރިއެނބުރި ތިބޭނޭ ދުވަހެވެ. އެއީ، މަޙްޝަރުގެ މައިދާނަށް އެއްކުރެއްވިއްޖައުމަށް ދާނދެން، މީސްތަކުންގެ ޙާލު ހުންނާނޭ ގޮތެވެ.",""],["(5) އަދި އެ ދުވަހަކީ، ފަރުބަދަތައް ބިމުން ލުހެލެވި، ފުނޑުފުނޑުކުރެވި، ފިނދައި ކުލަކުލަޖައްސައިފައިވާ ކެހެރިތަކެއް ވަޔާ އެކު އުދުހިގެން ދާ ފަދައިން، އެ ފަރުބަދަތައް ބުރަބުރައިގެން ދާނޭ ދުވަހެވެ.",""],["(6) ފަހެ، އެ މީހެއްގެ ނުބައި ޢަމަލުތަކުގެ ތިލަފަތް ލުއިވެ، ހެޔޮ ޢަމަލުތަކުގެ ތިލަފަތް ބަރުވެއްޖެ މީހާ ދަންނާށެވެ!",""],["(7) ފަހެ، އެ ފަދަ މީހާ ވާހުށީ، ރުހިގެންވާ ދިރިއުޅުމެއްގައި އުފައުފާގަތިކަމުގައި ސުވަރުގޭގެ ދާއިމީ ނިޢުމަތުގައެވެ. ސުވަރުގޭގައި އޭނާއަށް ދެއްވޭނޭ ނިޢުމަތްތަކަކީ، އެއްވެސް މީހަކު ދުވަހަކު ވެސް ނުދެކޭ، އަޑުވެސް އަހައިފައި ނުވާ އަދި ހިތަށް ވެސް ނުގެނެވޭ ފަދަ ބޮޑު އުފަލާއި އަރާމުދެނިވި ނިޢުމަތްތަކެކެވެ.",""],["(8) އަދި އެ މީހެއްގެ ހެޔޮ ޢަމަލުތަކުގެ ތިލަފަތް ލުއިވެ، ނުބައި ޢަމަލުތަކުގެ ތިލަފަތް ބަރުވެއްޖެ މީހާ ދަންނާށެވެ!",""],["(9) ފަހެ، އޭނާ އުޅޭން ޖެހޭނޭ ތަނަކީ ފުންމިން އެނގުމެއް ނުވާ ބިރުވެރިކަމުން ފުރިގެންވާ ނަރަކައެވެ. އެހެންކަމުން، މޫނުވަތަށް އެ ނަރަކައަށް އޭނާ އެއްލައިލެއްވޭނެތެވެ. އަދި ދަރީން މައިންނާ ވަކިނުވާ ފަދައިން، އޭނާ އެ ނަރަކައާ ވަކި ނުވާނެތެވެ. ދަންނާށެވެ! ދުނިޔޭގައި އޭނާ ކުޅަހައި ކަމެއް ބަރުބާދުވެ ނެތިގޮސް، اللهُ ގެ ކޯފާ އޭނާއަށް ޙައްޤުވެ، ފުންމިން އެނގުމެއް ނުވާ ނަރަކައަށްދާން އޭނާއަށްޖެހުނީ، ދުނިޔޭގައި އުޅުނު އިރު، اللهُ އަށް އީމާންވެ ހެޔޮ ޢަމަލުކުރުން ގިނަނުކުރުމުގެ ސަބަބުންނެވެ.",""],["(10) އަދި ހެޔޮ ޢަމަލުގެ ތިލަފަތް ލުއިވާ މީހުން، މޫނުވަތަށް އެއްލައިލެއްވޭ ހާވިޔާ މި ނަން ކިޔުނު ނަރަކައަކީ ކޮންތަނެއް ކަން، އިބަ ރަސޫލާއަށް އެނގިވަޑައިގަންނަވާތޯއެވެ؟ ދަންނާށެވެ! މި ސުވާލަކީ، ހާވިޔާ ކިޔުނު ނަރަކައިގެ ބިރުވެރިކަމާއި ނުރައްކައުތެރިކަމުގެ ބޮޑުކަން ޚިޔާލަށް ވެސް ނުގެނެވޭނޭ ކަން އަންގަވައި ދެއްވުމުގެ ގޮތުން، އެ إِلٰهُ ކުރައްވައިފައިވާ ސުވާލެކެވެ.[174]","[174]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأْشْقَر"],["(11) ހާވިޔާ ކިޔުނު ނަރަކައިގައިވާ އަލިފާންގަނޑަކީ، އެ ތާނގެ ދަރު އަނދާހުސްވުމެއް އަދި ހުޅުގަނޑުކުޑަވުމެއްނެތި، ތާއަބަދުމެ އަނދައަނދައި އޮންނަ ނުހަނު ހޫނުކަން ގަދަ އަލިފާންގަނޑެކެވެ. އެ ތާނގެ އަހްލުވެރީން އެ ތަނަށް ވަދެ ނިމުމަށް ފަހު، އެ ތާނގެ ދޮރުތައް ބަންދުކުރެއްވޭނެތެވެ. ދަންނާށެވެ! ދުނިޔޭގައި އުޅުނު އިރު މީސްތަކުން ކުޅަ ހެޔޮޢަމަލުތަކާއި ނުބައި ޢަމަލުތަކުގެ ފަތް، ޤިޔާމަތް ދުވަހުން ކިރުއްވޭނީ ޙަޤީޤީ ތިލަފަތަކުންނެވެ. ވުމާއެކު، އެހެނިހެން ތިލަފަތްތަކެކޭ ވެސް އެއްފަދައިން، އެ ތިލަފަތުގެ ދެ ފަރާތުގައި ދެ ތަށި ހުރެފައި، ތިލަފަތް ހަމަވާކަން ދައްކައިދޭ ކައްޓެއް އެ ތިލަފަތުގައި ހުންނާނެއެވެ. اللهُ  އެ ދެބަފައިކަލުންނަށް ރުއްސުންލެއްވި ابْنُ عَبَّاس ގެ އަރިހުން ރިވާވެގެން ވެއެވެ. ދުނިޔޭގައި އުޅުނު އިރު މީސްތަކުން ކުޅަ ހެޔޮ ޢަމަލުގެ ފަތް، ޤިޔާމަތް ދުވަހުން ޙާޟިރުކުރެއްވޭނީ ނުހަނު ރިވެތި ސިފައެއްގައެވެ. އަދި ނުބައި ޢަމަލުގެ ފަތް ޙާޟިރުކުރެއްވޭނީ ނުހަނު ހުތުރު ސިފައެއްގައެވެ. ދެން، ޢަމަލުގެ ފަތް ކިރުއްވޭ ތިލަފަތަށް އެ ޢަމަލުތައް ލެއްވޭހުއްޓެވެ. ފަހެ، އެ މީހެއްގެ ހެޔޮ ޢަމަލުގެ ފަތް ބުރަވެއްޖެ މީހާ ދަންނާށެވެ! ފަހެ، އެ މީހާ ބާއްޖަވެރި މީހަކަށް ވެއްޖެއެވެ.\nއަދި އެ މީހެއްގެ ނުބައި ޢަމަލުގެ ފަތް ބުރަވެއްޖެ މީހާ ދަންނާށެވެ! ފަހެ، އެ މީހާ އަބާއްޖަވެރި މީހަކަށް ވެއްޖެއެވެ.[175]","[175]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["سُورَةُ التَّكَاثُرއަކީ މައްކީ ސޫރަތެކެވެ. މި ސޫރަތުގައި ވަނީ (8) އަށް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (102) ސަތޭކަ ދެވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْكَوْثَرއަށް ފަހުގައެވެ. މި ސޫރަތް ފެށިފައި ވަނީ ވޭތުވެ ގޮސްފައިވާ ކަމަކަށް ދަލީލިކުރަނިވި ލަފްޒަކުންނެވެ. އެއީ، “أَلْهَى] މި ލަފްޒެވެ. މާނައަކީ، ޣާފިލުކުރުވައިފިއެވެ. އަދި ޖަލާލަތުގެ އިސްމުފުޅު “اللهُ ] އެންމެ ފަހަރަކު ވެސް، މި ސޫރަތުގައި އައިސްފައެއް ނުވެއެވެ.[176] ދަންނާށެވެ! އިންސީންނާއި ޖިންނީން ޚަލްޤުކުރައްވައި އުފެއްދެވީ، اللهُ އެވެ. ވީމާ، އެ إِلٰهُ ވޮޑިގެންވާކަމާއި، އެ إِلٰهُގެ ކަށަކުޅަދުންވަންތަކަމާއި، މަތިވެރިވަންތަކަން ދެނެގަނެ، އެ إِلٰهއާ އެއްވެސް އެއްޗެއް ބައިވެރިކޮށް ޝިރްކުނުކޮށް، ހަމައެކަނި އެ إِلٰهއަށް، އިންސީންނާއި ޖިންނީން އަޅުކަންކުރާހުށިކަމެވެ. އަދި ދުނިޔެއާއި އެ ތާނގައިވާ ހުރިހައި ބަޔަކާއި، އެއްޗަކާއި، ކަމަކަށްވުރެން، އެ إِلٰهُ ދެކެ ވާ ލޯބި އިސްކުރާ ބަޔަކު ކަމުގައި އެބައިމީހުން ވާހުށިކަމެވެ. ނަމަވެސް، އިންސީންނާއި ޖިންނީންގެ ތެރެއިން ގިނަ ބަޔަކު، އެބައިމީހުން އުފެއްދެވި މަޤްޞަދު ހަނދާންނައްތައިލައި، ހަމައެކަނި ދުނިޔެ އާރާސްތުކުރުމަށް މަސައްކަތްކުރެތެވެ. ވުމާއެކު، اللهُ  މި ސޫރަތުގައި ބަޔާންކުރައްވައިފައި ވަނީ، އާޚިރަތް ދުވަހުގެ މަތީން އިންސާނާ ހަނދާންނެތެނީ، ދުނިޔޭގެ މުދަލާއި ޖާހު ލިބިގަތުމަށް، ރޭގަނޑާއި ދުވާލު މަސައްކަތްކޮށްއުޅުމުގެ ސަބަބުން ކަމުގައެވެ. އެއަށްފަހު، ބަޔާންކުރައްވައިފައި ވަނީ، اللهُ  ހަނދުމަނުކޮށް ހަމައެކަނި ދުނިޔެ ހޯދުމައިގެން މަޝްޣޫލުވެ، އެ إِلٰهއަށް އުރެދި ނުކިޔަމަންތެރިވާ މީހުންނަށް ނަރަކައިގެ ގަދަފަދަ ޢަޛާބުދެއްވާނޭކަމީ ޙައްޤު ތެދު ކަށަވަރު ކަމެއް ކަމުގައެވެ. މި ސޫރަތް ނިންމަވައިލައްވައިފައި ވަނީ، اللهُ ގެ އަޅުތަކުންނަށް، ދުނިޔޭގައި، އެ إِلٰهُ ދެއްވި ވިޔަނުކުރެވޭ ފަދަ ގިނަގުނަ ނިޢުމަތްތަކާ މެދު، އާޚިރަތް ދުވަހުން އެބައިމީހުންނާ ސުވާލުކުރައްވާނޭ ވާހަކައިންނެވެ.[177] عَبْدُ اللهُ بْنِ الشِّخِّيرِ ވިދާޅުވިއެވެ. އެއްފަހަރަކު،رَسُولُ اللهِ ގެ އަރިހަށް އަހުރެން ދިޔައީމެވެ. އެ ވަގުތު، ކައު އިތުރު ރަސޫލާ “أَلْهَاكُمُ التَّكَاثُر] މި ސޫރަތް ކިޔަވައިވިދާޅުވަނީއެވެ. “أَلْهَاكُمُ التَّكَاثُر] މާނައީ: މުދަލާއި ދަރީންގެ ގިނަކަމާ މެދު، އެކަކު އަނެކަކަށް ފަޚްރުވެރިވެއުޅުން، اللهُ ގެ މަތީން ހަނދުމަކުރުމުންނާއި ހެޔޮކަންތައްތައް ކުރުމުގެ މަތީން ތިޔަބައިމީހުން ހަނދުމަނެތިކޮށް، ޣާފިލުކޮށް މަޝްޣޫލުކޮށްފިއެވެ. އަދި އެ ސޫރަތް ކިޔަވައިވިދާޅުވުމަށް ފަހު ޙަދީޘުކުރެއްވިއެވެ. «يَقُولُ ابْنُ آدَمَ مَالِي مَالِي، فَهَلْ لَكَ مِنْ مَالِكَ إِلَّا مَا أَكَلْتَ فَأَفْنَيْتَ؟ أَوْ لَبِسْتَ فَأَبْلَيْتَ؟ أَوْ تَصَدَّقْتَ فَأَمْضَيْتَ؟» މާނައީ: “އާދަމުގެ ދަރިޔާ އަބަދު ވެސް ބުނާނެތެވެ. އަހުރެން އެ އެއްޗަކަށް އެންމެ އިސްކަންދީ އުޅުނު އަހުރެން މުދަލެވެ ... އަހުރެން އެ އެއްޗަކަށް އެންމެ އިސްކަންދީ އުޅުނު އަހުރެންގެ މުދަލެވެ ... އޭ އާދަމުގެ ދަރިޔާއެވެ! ފަހެ، ކަލޭގެ މުދަލުގެ ތެރެއިން، ކަލޭ ކައި ފަނާކުރި އެއްޗެއް ފިޔަވައި، ދެން ހުރި ހުރިހައި މުދަލުން ކަލެއަށް ކުޅަ ފައިދާއަކީ ކޮބައިހެއްޔެވެ؟ ނުވަތަ ކަލޭ އުނުއަނދެ ބައުކުޅަ ފޭރާމަކާއި، ނުވަތަ اللهُ ގެ މަގުގައި ކަލޭ އެ އެއްޗެއް ޞަދަޤާތްކޮށް އަބަދަށް ޓަކައި ރައްކައުކުޅަ އެއްޗެއް ފިޔަވައި ދެން ހުރި ހުރިހައި މުދަލުން ކަލެއަށް ކުޅަ ފައިދާއަކީ ވެސް ފަހެ ކޮބައިހެއްޔެވެ؟][178] ޝައްކެއްނެތެވެ. ކިތަންމެ ގިނަ މުދައުތަކެއް އިންސާނާ ޖަމާކުރިކަމުގައި ވިއަސް، އޭނާގެ މުދަލުން އޭނާއަށް ލިބޭނޭ މިންވަރަކީ ބަޔާންވެދިޔަ ތިން ކަންތަކަށް އޭނާ ހޭދަކުރި މިންވަރެކެވެ. ދެން ހުރިނަމަ ހުރި ހުރިހައި މުދަލެއްގެ ބޭނުންކުރާނީ އެހެން މީހުންނެވެ. އަދި މަރުވާ އިރު އޭނާއަށް ޖެހެނީ، އޭނާއަށް ބޭނުންނުކުރެވި ހުރި ހުރިހައި މުދަލެއް ދޫކޮށް، ދުނިޔެއަށް އައި ގޮތަށް ހުސް ދެ އަތާ ދާށެވެ. اَلْإِمَامُ مُسْلِم ރިވާކުރެއްވިއެވެ. أَبُو هُرَيْرَة  ވިދާޅުވިއެވެ. އެއްދުވަހަކު، رَسُولُ اللهِ ، އެ ރަސޫލާގެ ގެކޮޅުން ބޭރަށް ނުކުމެވަޑައިގެންނެވި އިރު، أَبُو بَكْرٍ އާއި عُمَرُ އާ ދެ ޞަޙާބީން މަސްޖިދުއްނަބަވީގައި ތިއްބެވިއެވެ. ދެން، އެ ދެ ޞަޙާބީން ފެނިވަޑައިގަތުމުން ޙަދީޘުކުރެއްވިއެވެ. މި ގަޑީގައި ގެކޮޅުން ބޭރަށް ނުކުމެވަޑައިގަންނަވާން ތިޔަ ދެ ބޭފުޅުންނަށް ޖެހިވަޑައިގަތް ސަބަބަކީ ކޮބައިތޯއެވެ؟ މި ފަދައިން ސުވާލުކުރެއްވުމުން އެ ދެ ބޭފުޅުން ދެންނެވިއެވެ. އޭ اللهُ ގެ ރަސޫލާއެވެ! އެ ސަބަބަކީ، ބަނޑުހައިހޫނުކަމުގެ ބޮޑުކަމެވެ. ދެން، އެ ދެ ބޭފުޅުންނަށް، رَسُولُ اللهِ  ޙަދީޘުކުރެއްވިއެވެ. ތިމަން ރަސޫލާގެ ފުރާނަފުޅު، އެ إِلٰهُގެ އަތްޕުޅުގައިވާ إِلٰهُ ގަންދެއްވައި ވިދާޅުވަމެވެ. ތިމަން ރަސޫލައަށް ވެސް ގެއިން ނުކުމެވަޑައިގެންނެވުމަށް ދިމާވި ސަބަބަކީ، ތިޔަ ދެބޭފުޅުން ވެސް ގެއިން ނުކުމެވަޑައިގަތުމަށް ދިމާވި ސަބަބެވެ. މި ފަދައިން ޙަދީޘުކުރެއްވުމަށް ފަހު ވިދާޅުވިއެވެ. ތިޔަ ބޭފުޅުން ތިޔަ ތިއްބެވި ތަނުން ތެދުވެވަޑައިގެން އަޅުގަނޑާ އެކު ހިންގަވާށެވެ! ދެން، އެ ތަނުން އެ ދެ ބޭފުޅުން ތެދުވެ ވަޑައިގަތުމުން، އެ ބޭފުޅުންނައިގެން ކޮންމެވެސް އަންޞާރީއެއްގެ ގެކޮޅަށް ކީރިތި ރަސޫލާ ވަޑައިގެންނެވިއެވެ. ފަހެ، ކީރިތި ރަސޫލާއަށާއި އެ ރަސޫލާގެ މިތުރުންނަށް އެ އަންޞާރީގެ ގެކޮޅަށް ވަޑައިގެންނެވުނު އިރު، އެ ބޭފުޅަކު ގެކޮޅަކު ނޫޅުއްވައެވެ. ނަމަވެސް، އެ އަންސާރީގެ އަނބިކަނބަލުންނަށް، اللهُ ގެ ރަސޫލާ ހަމަ ފެނިވަޑައިގަތުމާ އެކު، އެ ރަސޫލާއަށް އެ ކަމަނާ މަރުޙަބާދެންނެވިއެވެ. ދެން އެ ހިނދު، ކީރިތި ރަސޫލާ އެ ކަމަނާއާ ސުވާލުކުރެއްވިއެވެ. ކަމަނާގެ ފިރިކަލުން ކޮބައިތޯއެވެ؟ އެ ކަމަނާ ދެންނެވިއެވެ. އަޅުގަނޑުގެ ފިރިކަލުން ވަނީ ބޯފެން ގެންނެވުމަށް ޓަކައި ބޭރަށް ވަޑައިގެންފައެވެ. ދެން، ހަމަ އެ ވަގުތުމެ، އެ ކަމަނާގެ ފިރިކަލުން ވެސް އެނބުރި ގެކޮޅަށް ވަޑައިގެންފިއެވެ. އަދި، ކީރިތި ރަސޫލާއާއި އެ ރަސޫލާގެ މިތުރު ދެ ޞަޙާބީން އެ އަންޞާރީއަށް ފެނިވަޑައިގަތުމުން ވިދާޅުވިއެވެ. މިއަދު އަޅުގަނޑަށް މިލިބުނު މެހްމާނުންނަށްވުރެން މާތްކަމާއި އިތުރުކަން ބޮޑު މެހްމާނުންތަކެއް އެއްވެސް މީހަކަށް ނުލިބޭނެއެވެ. މި ފަދައިން ވިދާޅުވުމަށް ފަހު، ކަދުރު އިހަލެއް ކަނޑުއްވައިގެން ގެންނަވައި، އެ ޞަޙާބީގެ ގެކޮޅަށް ވަޑައިގެން ތިއްބެވި މެހްމާނުންގެ އަރިހުގައި ބެހެއްޓެވިއެވެ. އެއިރު، އެ އިހަލުގައި ހިކި ކަދުރާއި، ދޮންވެ ފައްކާވެފައި ހުރި ކަދުރާއި، ދޮންވަމުންދާ ކަދުރުތައް ހުއްޓެވެ. އަދި އެ އިން ފަރީއްކުޅުއްވުމަށް އެ ތިން ބޭފުޅުންނަށް ދެންނެވިއެވެ. އަދި ބަކަރި އެއް ކަތިލެއްވުމަށް ޓަކައި، އެ ޞަޙާބީ ވަޅިއެއް ނެންގެވުމުން، ކީރިތި ރަސޫލާ ޙަދީޘުކުރެއްވިއެވެ. ކިރު ދޭ އެއްޗެއް ކަތިނުލައްވާށެވެ! ދެން، އެ ޞަޙާބީ ބަކަރިއެއް ކަތި ލައްވައި، އޭގެ މަސް ފިއްސެވުމުން، މަހާއި ކަދުރު ފަރީއްކުޅުއްވުމަށް ފަހު ފެންފޮދު ހިއްޕެވިއެވެ. އަދި ބަނޑުފުޅުފުރި ކަރުފުޅުހިއްކުން ފިލައިދިއުމުން، أَبُو بَكْرٍ އަށާއި عُمَرُ އަށް ކައު އިތުރު ރަސޫލާ ޙަދީޘުކުރެއްވިއެވެ. ތިމަން ރަސޫލާގެ ފުރާނަފުޅު، އެ إِلٰهُގެ އަތްޕުޅުގައިވާ إِلٰهُ ގަންދެއްވައި ވިދާޅުވަމެވެ. ހަމަކަށަވަރުން، މި ނިޢުމަތްތަކާ ބެހޭގޮތުން ޤިޔާމަތް ދުވަހުން، ތިޔަބައިމީހުންނާ ސުވާލުކުރެއްވޭހުއްޓެވެ. ތިޔަ ބޭފުޅުންގެ ގެކޮޅުތަކުން ނުކުމެވަޑައިގަންނަވާން ތިޔަ ދެ ބޭފުޅުންނަށް ވެސް ޖެހިވަޑައިގަތީ ބަނޑުހައިހޫނުކަން ބޮޑުވުމުގެ ސަބަބުންނެވެ. އަދި މި ނިޢުމަތްތައް ލިބިވަޑައިގަތުމަށް ފަހުގައި މެނުވީ ތިޔަ ބޭފުޅުންގެ ގެކޮޅުތަކަށް، ތިޔަބޭފުޅުން އެނބުރިވަޑައެއް ނުގަންނަވަމުއެވެ.[179]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައްދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ދަރީން ގިނަކަމަށް ޓަކައި، އެކަކަށްވުރެން އަނެކަކު ފަޚްރުވެރިވެ އުޅުމުގެ ސަބަބުން، اللهُ އަށް އަޅުކަންކޮށް، އެ إِلٰهُގެ މަތީން ހަނދުމަކުރުމުން ތިޔަބައިމީހުން ޣާފިލުކުރުވިއެވެ. އަދި މުދާ ގިނަކުރުމަށް ޓަކައި، ދުނިޔޭގައި އެކަކަށްވުރެން އަނެކަކު ކުރިއަރައިދިއުމަށް މަސައްކަތްކޮށް އުޅުމުގެ ސަބަބުން، އާޚިރަތް ދުވަހުގެ މަތީން ހަނދުމަކުރުމުން ވެސް ތިޔަބައިމީހުން ޣާފިލުކުރުވިއެވެ. ދަންނާށެވެ! އެ ފަދަ މީހުން ހިމެނޭނީ، އާޚިރަތް ދުވަހުގެ ދެމިހުންނަނިވި ނިޢުމަތްތަކުގެ މައްޗަށް، ދުނިޔޭގެ ފަނާވެދަނިވި ނިޢުމަތްތައް އިސްކުރި މީހުންގެ ތެރޭގައެވެ.","[176]- مَوْقِعُ الْمُصْحَفِ الإْلِكتُرُونِي - التَّعْرِيفُ بِالسُّوَر\r[177]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي\r[178]- صَحِيحُ الإْمَامِ مُسْلِمٍ\r[179]- صَحِيحُ الإْمَامِ مُسْلِمٍ"],["(2) ތިޔަބައިމީހުން މަރުވެއްޖައުމަށް ދާނދެން ވެސް ތިޔަބައިމީހުން އުޅުނީ، ދުނިޔޭގެ އުފަލާއި، މަޖަލާއި، އަރާމު ލިބިގަތުމުގައި މަޝްޣޫލުވެގެންނެވެ. ދަންނާށެވެ! ތިޔަބައިމީހުން މަރުވުމަށް ފަހު، ބަރްޒަޚުގެ ޢާލަމުގައި ކަންތައް ހިނގާ ގޮތް، ތިޔަބައިމީހުންނަށް ފެންނާނެތެވެ.",""],["(3) އާޚިރަތް ދުވަހުގެ މަތީން ހަނދުމަނައްތައިލައި، ހަމައެކަނި ދުނިޔޭގެ އުފަލާއި، އަރާމާއި، މަޖާ ލިބިގަތުމަށް، ހަމަހިލާ ތިޔަބައިމީހުން އުޅެގެނެއް ނުވާނެއެވެ. ދަންނާށެވެ! އާޚިރަތުގެ ދެމިހުންނަނިވި ނިޢުމަތުގެ މައްޗަށް ފަނާވެދަނިވި ދުނިޔޭގެ ނިޢުމަތް އިސްކުރުމުން ވާނޭ ގޮތް، ތިޔަބައިމީހުން މަރުވުމަށް ފަހު ތިޔަބައިމީހުންނަށް ނިކަން ހުރެ އެނގޭނެތެވެ. ވީމާ، ތިޔަބައިމީހުން އާޚިރަތް ދުވަހުގެ މަތީން ފަހަރެއްގައި ވެސް ޣާފިލުނުވާހުށިކަމެވެ!",""],["(4) ދެންވެސް، އާޚިރަތް ހަނދާން ނައްތައިލައި، ހަމައެކަނި ދުނިޔޭގެ އުފަލާއި، އަރާމާއި، މަޖާ ލިބިގަތުމަށް، ހަމަހިލާ ތިޔަބައިމީހުން އުޅެގެނެއް ނުވާނެއެވެ. ދަންނާށެވެ! އާޚިރަތުގެ މައްޗަށް ދުނިޔެ އިސްކޮށް، އެ ދުވަސް ހަނދާން ނައްތައިލައި، އެ ދުވަހާ މެދު ޣާފިލުވެ އުޅުމުގެ ނުބައި ނަތީޖާ، ތިޔަބައިމީހުން މަރުވުމަށް ފަހު ނިކަންހުރެ ތިޔަބައިމީހުންނަށް އެނގޭނެތެވެ. ވީމާ، ތިޔަބައިމީހުން އާޚިރަތުގެ މަތީން ފަހަރެއްގައި ވެސް ޣާފިލުނުވާހުށިކަމެވެ!",""],["(5) އާޚިރަތް ހަނދާން ނައްތައިލައި، ހަމައެކަނި ދުނިޔޭގެ އުފަލާއި، އަރާމާއި، މަޖާ ލިބިގަތުމަށް، ހަމަހިލާ ތިޔަބައިމީހުން އުޅެގެނެއް ނުވާނެއެވެ. ދަންނާށެވެ! ފަނާވެދަނިވި ދުނިޔޭގެ ނިޢުމަތަށްވުރެން ހެޔޮކަން ބޮޑީ، އާޚިރަތުގެ ދެމިހުންނަނިވި ނިޢުމަތްކަން ލޮލަށްފެނި ޔަޤީންވާ ނަމަ، اللهُ  ހަނދުމަކުރުމުން ތިޔަބައިމީހުން ޣާފިލުނުވާނޭ ކަމީ ކަށަވަރު ކަމެކެވެ. އަދި އެ ކަން ޔަޤީންވާ ނަމަ، މުދަލާއި ދަރީން ގިނަކަމާ މެދު ފަޚްރުވެރިވެ، اللهُ ގެ މަތީން ހަނދުމަކުރުމުން އިންސާނާ ޣާފިލެއް ވެސް ނުވާނެތެވެ. އަދި ގެއްލުމާއި ހަލާކުން ތިޔަބައިމީހުން ސަލާމަތްވުމަށް ޓަކައި ޞާލިޙު ޢަމަލުތައް ކުރުމަށް، ތިޔަބައިމީހުން ގަދައަޅައި މަސައްކަތް ކުރާނެތެވެ.",""],["(6) ހަމަކަށަވަރުން، ކާފިރުންނާއި އުރެދުންތެރީންގެ ގޯތިކަމުގައިވާ ނަރަކަ، ޤިޔާމަތް ދުވަހުން ތިޔަބައިމީހުންގެ ހަމަލޮލުން ތިޔަބައިމީހުން ދެކޭނޭ ކަން ކަށަވަރެވެ. ކަންތައްތައްހުރީ ބަޔާންވެދިޔަ ފަދައިން ކަމުގައި ވާއިރު ވެސް، އެ ނަރަކައިން ސަލާމަތްވުމަށް ޓަކައި މަސައްކަތްކުރަނީ، ތިޔަބައިމީހުންގެ ތެރެއިން ފަހެ ކާކުހެއްޔެވެ؟",""],["(7) ހަމަ އެ ފަދައިންމެ، ކާފިރުންނާއި އުރެދުންތެރީންގެ ގޯތިކަމުގައިވާ ނަރަކަ، ޔަޤީންކަމުގެ ދުށުމަކުން، ޤިޔާމަތް ޤާއިމުވާ ދުވަހުން ތިޔަބައިމީހުން ދެކޭނޭ ކަން ކަށަވަރެވެ. އެއީ، އެއްވެސް ޝައްކެއްހުރި ކަމެއް ނޫނެވެ. ވީމާ، އެ ދުވަހަށް ޓަކައި ތައްޔާރުވުމުގެ ގޮތުން، ހެޔޮ ޢަމަލުކުރުން ގިނަކޮށް، ގަދަފަދަވަންތަ، ޖައްބާރުވަންތަ، اللهُ ގެ ކޯފާއިން ސަލާމަތްވުމަށް ތިޔަބައިމީހުން ގަދައަޅައި މަސައްކަތްކުރާހުށިކަމެވެ!",""],["(8) ދެން، ހަމަކަށަވަރުން ވެސް، اللهُ  ތިޔަބައިމީހުންނަށް ދުނިޔޭގައި ދެއްވި ގިނަގުނަ ނިޢުމަތްތަކާ މެދު، ޤިޔާމަތް ޤާއިމުވާ ދުވަހުން ތިޔަބައިމީހުންނާ ސުވާލުކުރެއްވޭނޭ ކަން ކަށަވަރެވެ. އެއީ، ދުނިޔޭގައި ތިޔަބައިމީހުންނަށް ދެއްވުނު އަމަންއަމާންކަމާއި، ފުރިހަމަ ޞިއްޙަތާއި، ހުސްވަގުތާއި، ކާބޯތަކެއްޗާއި، މީރު ބޯ ފެނާއި، ގޯތިގެދޮރުގެ ހިޔާވަހިކަމާ އަދި މި ނޫން ވެސް، ވިޔަނުކުރެވޭ ފަދަ ގިނަގުނަ ނިޢުމަތްތަކެވެ. އަދި އެ ނިޢުމަތްތައް ބޭނުންކުރީ ކޮންކަމަކަށް އަދި ކިހިނަކުންތޯ އަދި، اللهُ  ތިޔަބައިމީހުންނަށް ދެއްވި ނިޢުމަތްތަކަށް ޓަކައި އަދާކުރާންޖެހޭ ޝުކްރު ޙައްޤުގޮތުގައި އަދާކުރީމުތޯ ނުވަތަ ނުކުރަމުތޯ، މި ސުވާލުތައް ތިޔަބައިމީހުންނާ ކުރެއްވޭނޭ ކަން ކަށަވަރެވެ.",""],["سُورَةُ الْعَصْرِއަކީ މައްކީ ސޫރަތެކެވެ. މި ސޫރަތުގައި ވަނީ (3) ތިން އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ ކުރު ސޫރަތްތަކުގެ ތެރެއިން އެންމެ ކުރު އެއް ސޫރަތެވެ. މި ސޫރަތަކީ، ކީރިތި ޤުރްއާނުގެ (103) ސަތޭކަ ތިންވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الشَّرْحِއަށް ފަހުގައެވެ. މި ސޫރަތް ފެށިފައިވަނީ ހުވާގެ ވަޙީ ބަސްފުޅަކުންނެވެ. އަދި ސަލަފުންގެ ބައެއް ޢިލްމުވެރީން ވިދާޅުވެފައިވާ ގޮތުގައި، މި ސޫރަތާ މެދު މުސްލިމުން ވިސްނައި ފިކުރުކޮށްފި ނަމަ، އިސްލާމް ދީނުގައި ސާބިތުވެތިބުމަށް ޓަކައި މި ސޫރަތް އެކަނި ވެސް، އެބައިމީހުންނަށް ފުދޭނެއެވެ.[180] اللهُ ، މި ސޫރަތް ފައްޓަވައިފައި ވަނީ، ޒަމާން ގަންދެއްވައި ހުވާ ބަސްފުޅު ވަޙީކުރައްވަމުންނެވެ. އެ ހުވާ ބަސްފުޅުގައި ކަށަވަރުކޮށްދެއްވައިފައި ވަނީ، އިންސާނުންނަކީ، ގެއްލުމާއި، ހަލާކާއި، މަގުފުރެދުމުގެ ތެރޭގައިވާ ބަޔަކު ކަމުގައެވެ. އަދި އެ ގެއްލުމުން ސަލާމަތްވާނޭ މީހުންނަކީ، އީމާންވެ ހެޔޮ ޢަމަލުކޮށް، އިސްލާމް ދީނުގައި ސާބިތުވެ ތިބުމާ އެކު، އަނެކުންނަށް އެ ދީނަށް ދަޢުވަތުދީ، އެ ކަމުގައި ދިމާވާ އުނދަގޫތަކަށް ކެތްތެރިވެ އަދި އެ ގޮތުގައި ކެތްތެރިވެ ތިބުމަށް އެކަކު އަނެކަކަށް ވަޞިއްޔަތްކޮށް އުޅުނު މީހުން ހަމަ އެކަނި ކަމުގައި، އެ ހުވާ ބަސްފުޅުގައި، އެ إِلٰهُ ކަށަވަރުކޮށް ދެއްވައިފައި ވެއެވެ.[181] اَلْإِمَامُ الشَّافِعِي  ވިދާޅުވެފައި ވެއެވެ. (‏لَوْ لَمْ يَنْزِلْ الله عَلَى عِبَادِهِ حُجَّةٌ إِلاَّ هَذِهِ السُّوْرَةُ لَكَفَتْهُمْ ) މާނައީ: “اللهُ  އެ إِلٰهُގެ އަޅުތަކުންގެ މައްޗަށް ޙުއްޖަތް ޤާއިމުކުރެއްވުމަށް ޓަކައި އެއްވެސް ސޫރަތެއް ބާވައިނުލައްވައި ހަމައެކަނި މި ސޫރަތް (سُورَةُ الْعَصْرِ) ބާވާލެއްވި ނަމަވެސް ޙުއްޖަތަކަށް ފުދުނީހެވެ.] އެބަހީ: މީސްތަކުންގެ މައްޗަށްވާ ނަސޭހަތެއް ކަމުގައްޔާއި، އީމާންވުމާއި، ހެޔޮ ޢަމަލުކުރުމާއި، اللهُ ގެ މަގަށް ދަޢުވަތުދިނުމާ އަދި އެ ކަމުގެ މައްޗަށް ކެތްތެރިވުމުގެ މައްޗަށް ހުރި ވަރުގަދަ ދަލީލެއް ކަމުގައި މި ސޫރަތް ފުދުނީހެވެ. އަދި اَلْإِمَامُ الشَّافِعِيގެ އެ ބަސްފުޅުގެ މާނައަކީ، އެއްވެސް ޙާލެއްގައި، ޝަރީޢަތުގެ ހުރިހައި ޙުކުމުތަކެއް މި ސޫރަތުގައި ބަޔާންވެފައިވާ ވާހަކައެއް ނޫނެވެ. ނަމަވެސް، މީސްތަކުންނަށް ޓަކައި ހުރި ނަސޭހަތެއްގެ ގޮތުގައި، މި ސޫރަތް ނޫން، އެހެން ސޫރަތެއް ބާވައިނުލެއްވި ކަމުގައި ވިއަސް، އެ ފަދަ ނަސޭހަތެއް ކަމުގައި މި ސޫރަތް ފުދޭ ވާހަކައެވެ. ...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ޒަމާން ގަންދެއްވައި، ތިމަން إِلٰهُ ހުވާ ބަސްފުޅު ވަޙީކުރައްވަމެވެ. ދަންނާށެވެ! ޒަމާން ކިޔަނީ، އަނދިރިކަމަށް ފަހު އަލިކަން، އަލިކަމަށް ފަހު އަނދިރިކަން އައިސް، ރޭދުވާ ތަކުރާރުވަމުންދާ ދިއުމަށެވެ. ރޭދުވާ ތަކުރާރުވުމުގައި ދިރިއުޅުމަށް ހުރި ފައިދާއާއި އެހެނިހެން ކަންކަން ދަލީލުކޮށްދެނީ، الله ގެ ކުޅަދުންވަންތަކަމާއި އެއްކައުވަންތަކަމެވެ. ދަންނާށެވެ! اَلْإِمَامُ مُقَاتِلُ ވިދާޅުވިއެވެ. މި ތާނގައި “اَلْعَصْرُ] މި ލަފްޒުގެ މުރާދަކީ ޢަޞްރު ނަމާދުގެ ވަގުތެވެ. އެއީ، އެ ވަގުތުގެ މުހިއްމުކަމަށް ޓަކައެވެ.[182]","[180]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[181]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي\r[182]- تَفْسِيرُ الإْمَامِ مُقَاتِلِ بْنِ سُلَيمَان"],["(2) ހަމަކަށަވަރުން، އިންސާނާ ވަނީ، ކަނޑައެޅިގެން ހުރި ނުހަނު ބޮޑު ގެއްލުމާއި ހަލާކެއްގެ ތެރޭގައި ކަން ކަށަވަރެވެ. އެ ގެއްލުމާއި ހަލާކުން އިސްތިސްނާވާނޭ ބަޔަކީ، އަންނަނިވި އާޔަތުގައި ބަޔާންވެގެންވާ މީހުންނެވެ.",""],["(3) އިސްވެދިޔަ އާޔަތުގައި ބަޔާންވެދިޔަ ގެއްލުމާއި ހަލާކުން އިސްތިސްނާވާނޭ ބަޔަކީ، اللهُ އަށް އީމާންވެ ޞާލިޙު ޢަމަލުކޮށް، ޙައްޤު ދީނުގައި ސާބިތުވެ ތިބެ، ތިމާ ކުރާ އަޅުކަން، ހަމައެކަނި اللهُ އަށް ޚާލިޞްކޮށް، އެ إِلٰهُ އަމުރުކުރެއްވި އެންމެހައި ކަންތައްތައްކޮށް، ނަހީކުރެއްވި އެންމެހައި ކަންތައްތަކުން ދުރުވެ އުޅުނު މީހުންނެވެ. އަދި، އެ إِلٰهُގެ މިންވަރުފުޅާމެދު ރުހި، ހުރިހައި ކަމެއްގައިމެ ކެތްތެރިވެ ތިބުމާ އެކު، ބަޔާންވެދިއަ، ކަންކަން އެ ގޮތަށް ކުރުމަށް އެކަކުއަނެކަކަށް ވަޞިއްޔަތްކޮށް ނަސޭހަތްތެރިވެ އުޅުނު މީހުންނެވެ. ވީމާ، އެ ފަދަ މީހުން ފިޔަވައި ދެން ތިބިހައި ބަޔަކުމެ ވާނީ، ނުހަނުބޮޑު ގެއްލުމާއި ހަލާކުވުމެއްގެ ތެރޭގައި ކަން ކަށަވަރެވެ. ދަންނާށެވެ! އީމާންކަމަކީ، ހިތުން ތެދުކޮށް ކަށަވަރުކުރުމެވެ. އީމާންވެހުރެ ކުރާ ޞާލިޙު ޢަމަލުތަކަކީ، އާޚިރަތަށް ޓަކައި ވެވޭ ތައްޔާރީއެކެވެ. ބޭނުމަކީ، ޙައްޤު ދީނުގައި ސާބިތުވެ ހުރުމެވެ. ޙައްޤު ދީނުގައި ސާބިތުވެ ހުރެވޭނީ އެ ދީނުގެ ދަޢުވަތު އަނެކުންނަށް ދީގެންނެވެ. އަދި ކެތްތެރިކަމަކީ، ބަޔާންވެދިޔަ ކަންތައްތައް ކުރުމުގައި ބޭނުންކުރެވޭ ހަތިޔާރެކެވެ. ވީމާ، ބަޔާންވެދިޔަ ހަތަރު ކަންތަކުގައި ހިފަހައްޓައިފި މީހަކީ، ބޮޑުވެގެންވާ ކާމިޔާބީއަކުން، ދުނިޔެއާއި އާޚިރަތުގައި ކާމިޔާބުވެއްޖެ މީހެކެވެ.[183]","[183]- تَفْسِيرُ تَيْسِيرِ الْكَرِيمِ الرَّحمَْنِ لِلإْمَامِ عَبْدِ الرَّحمَْنِ السَّعْدِي"],["سُورَةُ الْهُمَزَةއަކީ މައްކީ ސޫރަތެކެވެ. މި ސޫރަތުގައި ވަނީ (9) ނުވަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގެ (104) ސަތޭކަ ހަތަރުވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْقِيَامَةއަށް ފަހުގައެވެ. މި ސޫރަތް ފެށިފައިވަނީ މުސްލިމުންނަށް ޢައިބުކިޔައި، ޣީބަބުނެ، އާޑަފުރައްސާރަކޮށް، ޖެއްސުންކޮށް، ނިކަމެތިކޮށް ހިތައި އުޅޭ މީހުންގެ މައްޗަށް ކުރެއްވިފައިވާ ބަދު ދުޢާގެ ބަސްފުޅަކުންނެވެ.[184] މި ސޫރަތުގައި، اللهُ  ބަޔާންކުރައްވައިފައި ވަނީ، މީސްތަކުންނަށް މަލާމާތްކޮށް، ދެބައޮޑުވައި، ޣީބަބުނެ އުޅުމާ އެކު، މުދައު އެއްކޮށް، މުދައުވެރިޔަކަށް ވީތީ ބޮޑާވެ، ފަޚްރުވެރިވެ، އަނެކުންނަކީ އެއްވެސް އަގެއްނެތް ބަޔަކުކަމުގައި ހީކޮށް، އެ މުދާތައް ގުނައި ޙިސާބުކުރުމުގައި ތިމާގެ ގިނަ ވަގުތުތައް ހޭދަކުރާ މީހުންނަށް ނަރަކައިގެ ގަދަފަދަ ޢަޛާބު ހުރި ވާހަކައެވެ.[185]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) މުސްލިމުންނަށް ޢައިބުކިޔައި، ޣީބަބުނެ، ފުރައްސާރަކޮށް، ޖެއްސުންކޮށް، އެބައިމީހުންނާ ދިމާއަށް ވައްތަރުޖައްސާ ކޮންމެ މީހަކަށްމެ ގެއްލުމާއި، ހަލާކާއި، ޢަޛާބު ހުއްޓެވެ. އެހެނީ، އެ ފަދަ މީހާ ދައްކާ ވާހަކަތަކާއި ކުރާ ކަންތައްތަކުން، މުސްލިމުން ނުރުހޭ ކިތަންމެ ކަންތައްތަކެއް މުސްލިމުންނަށް މެދުވެރިވެ، މުސްލިމުންގެ ކިބައިގައި ހުންނަ ރަނގަޅު ރިވެތި މާތް ސިފަތައް ވެސް ފޮރުވި ވަންހަނާ ވެއެވެ.","[184]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[185]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي"],["(2) ދަންނާށެވެ! މުދައު އެއްކޮށް އެ މުދަލުގެ ޙައްޤު އަދާނުކޮށް އެ މުދަލަށް ދަހިވެތިވެގަނެ، އެ މުދައު ފޮރުވައި އޭގެ އަޅަކަށްވެގަނެ، އާޚިރަތަށްވުރެން ދުނިޔޭގެ ކަންކަމަށް މުހިންމުކަންދީ، އެ މުދައު ގުނައި ވިޔަކުރުމުގައި އަވަދިނެތި އުޅޭ މީހާ ހީކުރަނީ، އޭނާއަކީ ނުހަނު މާތް މީހަކު ކަމުގައެވެ. އެހެންކަމުން، އޭނާ މުސްލިމުންނަށް ޢައިބުކިޔައި، ޣީބަބުނެ، އާޑަފުރައްސާރަކޮށް، ޖެއްސުންކޮށް، ނިކަމެތިކޮށް ހިތައެވެ.",""],["(3) ހަމަކަށަވަރުން، މީހަކު މުދައުވެރިވެއްޖެ ނަމަ، އެ މުދަލުގެ ސަބަބުން އޭނާގެ ދަރަޖަ މަތިވެރިވެ، އަބަދުމެ އެ ގޮތުގައި އޭނާއަށް ދެމިހުރެވިދާނޭ ކަމުގައި އޭނާ ހީކުރެތެވެ. އަދި އޭނާއީ، މުދައުގިނަ މީހަކަށް ވުމުގެ ސަބަބުން، އާޚިރަތް ދުވަހުން ޙިސާބުބެއްލެވި، އޭނާ ކުރި ނުބައި ކަންތައްތަކަށް ސަޒާ ދެއްވާނޭ ކަމާމެދަކު އެއްގޮތަކަށް ވެސް އޭނާ ފިކުރެއް ނުކުރެތެވެ.",""],["(4) އޭނާ އެ ހީކުރާފަދައަކުން ހަމަހިލާ އެ ކަންކަމެއް ނުވާނެތެވެ! އަދި އެ ތަނަށް އެއްލައިލެވޭ ކޮންމެ މީހަކާއި އެއްޗެއް ފުނޑުފުނޑުކޮށް މުގުރައިލަނިވި ނަރަކައަށް، އޭނާއާއި އޭނާގެ މުދައު އުކައިލެއްވޭނޭ ކަން ކަށަވަރެވެ.",""],["(5) އަދި ފުނޑުފުނޑުކޮށް މުގުރައިލަނިވި ނަރަކައަކީ ކޮންތަނެއްކަމާއި އެ ތަނުގެ ހަޤީޤަތް، އިބަ ރަސޫލާއަށް އެނގިވަޑައިގަންނަވާތޯއެވެ؟ އެ ނަރަކައަކީ، އެ ތާނގެ ބިރުވެރިކަމާއި ނާމާންކަން ނުހަނު ބޮޑު އަދި އެ ތާނގެ ވޭންދެނިވި ޢަޛާބު ނުހަނު ގަދަފަދަ ތަނެކެވެ. ވީމާ، އެ ކަންކަމާ މެދު ވިސްނައި ފިކުރުކޮށް، އެ ނަރަކައަށް ދާންޖެހިދާނޭކަމާ މެދު ބިރުވެތިވެ ހެޔޮ ޢަމަލުކޮށް، ޤިޔާމަތް ދުވަހުން އެ ނަރަކައަށް ނުވަދެ، ސަލާމަތްވެވޭތޯ ކޮންމެ މީހަކު ވެސް ގަދައަޅައި މަސައްކަތް ކުރާހުށިކަމެވެ.",""],["(6) އެ ނަރަކައިގެ އަލިފާނަކީ، اللهُ ގެ ޢަދުއްވުންނަށް ޓަކައި، އެ إِلٰهُ، ރޯކުރައްވައި އަންދަވާ އަލިފާނެކެވެ. އެ ތާނގެ ދަރުކަމުގައި ވާނީ، ކާފިރުންނާއި އެބައިމީހުން އަޅުކަންކުރާން ގެންގުޅުނު ހިލަތަކެވެ. ދަންނާށެވެ! އެންމެހައި ކާފިރުންނަށް، އެ ތާނގެ ގަދަފަދަ ޢަޛާބުގެ ރަހަ ތާއަބަދު ލިބިލިބި ހުންނާނެތެވެ. އަދި އެ ތާނގެ ޢަޛާބަކީ، ސިފަކުރެވޭވަރަށްވުރެން މާގަދަފަދަ ޢަޛާބެކެވެ.",""],["(7) ނަރަކައިގެ އަލިފާނަކީ، އެ އަލިފާނުގެ ހޫނުކަމާއި ވޭން ހިތްތަކަށް ފޯރުވަނިވި އަލިފާނެކެވެ. އެހެންކަމުން، ހަށިގަނޑުގެ އެތެރެފުށާއި، ބޭރުފުށާއި، ހިތްތަކަށް ވެސް އެ ނަރަކައިގެ ހުޅުގަނޑު އަރައަރައި ހުންނާނެތެވެ. ދަންނާށެވެ! ހިތަކީ، އެންމެހައި ނުބައި ނިޔަތްތަކާއި ޚިޔާލުތައް ވެސް އެ ތަނަކުން ނިކުންނަ މަރުކަޒެވެ. އެހެންކަމުން، ކިބުރުވެރިކަމާއި، ބޮޑާކަމާއި، ނިކަމެތިކަމުގެ ލޮލުން މީސްތަކުންނަށް ބެލުމާ މި ފަދަ އެންމެހައި ނުބައި އަޚްލާޤު އުފެދެނީ ވެސް، އެ މަރުކަޒުންނެވެ.",""],["(8) އެ ނަރަކަ ވާކަން ކަށަވަރީ، ނަރަކަވަންތަވެރީންނާ އެކު ހުރިހައި ފަރާތަކުންމެ ތަޅުލެވި ބަންދު ކުރެވިފައެވެ. ވުމާއެކު، އެ ތާނގެ އަހްލުވެރީން ތާއަބަދުމެ ދެމިތިބޭނީ އެ ނަރަކައިގެ ޢަޛާބުގައި އެ ތާނގައެވެ. އަދި ދުވަހަކު ވެސް އެ ތާނގެ ޢަޛާބު ލުއިނުކުރެއްވޭނެތެވެ.",""],["(9) އަދި އަނދައަނދައި ހުންނަ ނަރަކައިގެ އަލިފާން ނުހަނު ދިގު ތަނބުތަކެއްގައި ފެތުރިފައި ހުންނާނެތެވެ. އަދި އެ ތަނބުތަކުގައި ނަރަކަވެރީން ބަނދެވި، އެފުށްމިފުށަށް ފުރޮޅުއްވޭނެތެވެ. ދަންނާށެވެ! ނަރަކައިގެ އަލިފާނުގެ ހޫނު ގަދަކަމުން، އަބަދުމެ އެ ތަނބުތަކަށް ކަޅު ދިހުންކުލަ އަރައަރައި ހުންނާނެތެވެ. އަދި އެބައިމީހުންނަށް ލިބެމުންދާ ޢަޛާބު، ލުއިކުރެއްވުމަށް އެދި ދެންނެވި ވަރަކަށް، އެ ޢަޛާބު ދާނީ އިތުރު ކުރެއްވެމުން ވެސް މެއެވެ.",""],["سُورَةُ الْفِيلِއަކީ މައްކީ ސޫރަތެކެވެ. މި ސޫރަތުގައި ވަނީ (5) ފަސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގެ (105) ސަތޭކަ ފަސްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْكَافِرُونَއަށް ފަހުގައެވެ. މި ސޫރަތް ފެށިފައި ވަނީ، ސުވާލުގެ އަކުރެއްކަމުގައިވާ “ أ ] މި އަކުރުންނެވެ. އަދި ޖަލާލަތުގެ އިސްމުފުޅު “اللهُ ] އެންމެ ފަހަރަކު ވެސް، މި ސޫރަތުގައި އައިސްފައެއް ނުވެއެވެ.[186] މި ސޫރަތުގައި، اللهُ  ބަޔާންކުރައްވައިފައި ވަނީ، رَسُولُ اللهِ  ދުނިޔެއަށް ކައުކުރެއްވި އަހަރު، كَعْبَةُ اللهِ ގެފުޅު ތަޅައިލުމަށް ޓަކައި، ފީލު ބާގައިގެ މީހުން މައްކާ ގަސްތުކޮށްގެން އައި ހިނދު، އެބައިމީހުންނާ މެދު، اللهُ  ކުރެއްވި ނިޔާފުޅު އައިސް، އެބައިމީހުންގެ ތެރޭގައި ކަށިވިދުރިފެތުރި، އެބައިމީހުން އެންމެން މަރުވެ ހަލާކުވެދިޔަ ގޮތުގެ ވާހަކައެވެ.[187]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ބަރަކާތްތެރިވެގެންވާ ގެފުޅު ތަޅާލުމަށް ގަސްތުކޮށްގެން، ނީލަގެރި އެތްތަކަކާ އެކު، މައްކާއަށް އައި أَبْرَهَةُ الْحَبَشِيއާއި އޭނާގެ ލަޝްކަރާމެދު، އިބަ ރަސޫލާގެ ވެރި إِلٰهُގެ ނިޔާފުޅު އައީ ކިހިނަކުން ކަން، އިބަ ރަސޫލާއަށް އެނގިވަޑައިގެންފައިވޭތޯއެވެ؟ ދަންނާށެވެ! ގެފުޅު ތަޅައިލުމަށް އައި މީހުންނަކީ، ޙަބްޝުކަރައިގެ ނަޞާރައިންގެ ބަޔެކެވެ. އެ ދުވަސްވަރު ޔަމަނުކަރައިގެ ވެރިކަންއޮތީ އެބައިމީހުންގެ އަތްމަތީގައެވެ. ވުމާއެކު، އެ ތާނގެ ވެރިރަށް ޞަންޢާގައި ފައްޅިއެއް ބިނާކުރުމަށް ފަހު، މައްކާގައިވާ ގެފުޅަށް ގޮސް އަޅުކަންކުރުމުގެ ބަދަލުގައި، އެންމެހައި ޢަރަބީން އެ ފައްޅިއަށް އައިސް އެ ތާނގައި އަޅުކަންކުރުމަށް، ޔަމަނުކަރައިގެ ވެރިކަމުގައި ތިބި، ނަޞާރާއިން ޢަރަބީންނަށް އަމުރުކުޅައެވެ. ދެން، އެ ކަމާ މެދު ރުޅިއައިސްގެން ޢަރަބީންގެ މީހަކު ކުޅަކަމަކީ، އެ ފައްޅިއަށް ވަދެ ބޮޑުކަމުދިއުމަށް ފަހު އެ ތާނގައި ނަޖިސް އުނގުޅީއެވެ. ދެން، އޭނާގެ އެ ޢަމަލަށް ޖަވާބުދިނުމުގެ ގޮތުން ގެފުޅު ތަޅާލުމަށް ގަސްތުކޮށް، أَبْرَهَةُ الْحَبَشِي ބޮޑުލަޝްކަރެއް ތައްޔާރުކޮށް ގެފުޅު ތަޅާލުމުގެ ނިޔަތުގައި މައްކާއަށް ދަތުރުކުޅައެވެ. އެ ދަތުރުގައި، މުޛްދަލިފާއިން މިނާއަށް ދާ މަގުގައި އޮންނަ وَادِي الْمُحَسَّر އަށް ފައިބައި އެބައިމީހުން ތިއްބާ، اللهُ  ފޮނުއްވި ދޫނިތަކެއް ބައިބަޔަށް އައިސް، އެބައިމީހުންގެ ބޮލަށް ކުދިކުދި ހިލަތަކެއް އުކައި އެބައިމީހުން ފަނާކޮށް ނެތިކޮށްލިއެވެ. ވުމާއެކު، އެ ޙާދިޘާ ވެގެންދިޔައީ ވަރަށް އާދައާ ޚިލާފު ޙާދިޘާއަކަށެވެ. އެ ކަން ހިނގައިދިޔައީ، رَسُولُ اللهِ  ދުނިޔޭގެ އަލިކަން ދެކެވަޑައިގެންނެވި އަހަރެވެ. ރަސޫލުކަމުގެ ޒަމާން އައިސް މި ސޫރަތް ބާވައިލެއްވުނު އިރު، އެ ޙާދިޘާ ހިނގައިދިޔަ ގޮތް ދެކެފައިވާ ބައެއް މީހުން ދުނިޔޭގައި ތިބިކަމުގައި ވެއެވެ.[188]","[186]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[187]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي\r[188]- اَلرَّحِيقُ الْمَخْتُومُ لِلدُّكْتُورِ صَفِيِّ الرَّحمَْنِ الْمُبَارَكْفُورِي"],["(2) أَبْرَهَةُ الْحَبَشِيގެ ނުބައި ރޭވުން، اللهُ  ބާޠިލުކުރައްވައި، ނެތިކުރައްވައި، އޭނާގެ އެ ނުބައި ރޭވުމަކީ، އޭނާއާއި އޭނާގެ ލަޝްކަރުގެ ހަލާކުކަމުގައި، އެ إِلٰهُ ނުލައްވާތޯއެވެ؟",""],["(3) އަދި أَبْرَهَةُ الْحَبَشِيއާއި އޭނާގެ ލަޝްކަރުގެ ހުރި ދެރަކަމާއި، ނިކަމެތިކަމާއި، ބާރެއް ނެތްކަން ދެއްކެވުމަށް ޓަކައި، އެބައިމީހުންނާ ހަމަލާދިނުމަށް، اللهُ  ފޮނުއްވީ ބައިބަޔަށް އައި ދޫނިތަކެކެވެ. ވުމާއެކު، އެ ދޫނިތައް އައިސް އެބައިމީހުންނާ ހަމަލާދީ އެބައިމީހުން އެންމެން ނެތިކޮށް، ހަލާކުކޮށް، ބަރުބާދުކޮށްލިއެވެ. ދަންނާށެވެ! ރިވާޔަތްތަކުން އެނގޭގޮތުގައި، އެބައިމީހުންނާ ހަމަލާދިނުމަށް އައީ ކަޅުކުލައިގެ ދޫނިތަކެކެވެ. އެ ދޫނިތައް އައީ ރަތް ކަނޑާ ވީފަރާތުންނެވެ. އަދި އެއިން ކޮންމެ ދޫންޏެއްގެ ތުނބުގައި ހިލައެއް އަދި ދެ ފައިގައި ދެ ހިލަ އޮތެވެ. އެ ދޫނިތައް ގެނައި ހިލަތައް، އެ ލަޝްކަރުގެ މީހުންނާ ދިމާއަށް އުކުމުން، އެ ހިލަތައް އެ ލަޝްކަރުގެ މީހުންނާ އަމާޒުވެ، އެ އެންމެން މަރުވެ ހަލާކުވެ ނެތިދިޔައީއެވެ.[189]","[189]- اَلرَّحِيقُ الْمَخْتُومُ لِلدُّكْتُورِ صَفِيِّ الرَّحمَْنِ الْمُبَارَكْفُورِي"],["(4) ރަތް ކަނޑާ ވީފަރާތުން އެ އައި ދޫނިތައް، ގާވެފައިވާ މަށީގެ އޮށްހިލަތައް އެބައިމީހުންނާ ދިމާއަށް އުކަމުން ދިޔައެވެ. ދަންނާށެވެ! އެ ހިލަތަކަކީ، ނަރަކައިގެ ހޫނުގަދަ އަލިފާނުން ދޮންކުރެއްވިފައިވާ ހިލަތަކެއްކަމަށާއި، އެއިން ކޮންމެ ހިލައެއްގައިމެ، އެހިލަ އަމާޒުވާންވީ މީހާގެ ނަން ލިޔެވިފައިވާ ކަމަށް ވެސް ރިވާޔަތްތަކުގައި އައިސްފައި ވެއެވެ. އަދި އެއިން ކޮންމެ ހިލައަކީ މަދޮށްޓެއް ވަރުގެ ހިލައެއް ކަމަށާއި، އެއިން ހިލައަކުން ޖެހުނު ކޮންމެ މީހެއްގެ ގަޔަށް ކަށިވިދުރި ޖެހުނު ކަމުގައި ވެސް އެ ރިވާޔަތްތަކުގައި އައިސްފައި ވެއެވެ.[190]","[190]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأْشْقَر"],["(5) ފަހެ، اللهُ  ފޮނުއްވި ދޫނިތައް އައިސް ހިލައުކުމުން، أَبْرَهَةُ الْحَبَشِيއާއި އޭނާގެ ލަޝްކަރުގެ އެންމެންގެ ހަށިތައް ކުދިކުދިވެ އެތަންމިތަނަށް ވިއްސިވިހާލިވެ، ޖަނާވާރު ހުއި ކެއުމަށް ފަހު، ބާކީވެފައި ހުންނަ ހިކި ހުއިތަކެއް ފަދައިން އެބައިމީހުން ވެގެން ދިޔައެވެ.",""],["سُورَةُ قُرَيْشٍއަކީ މައްކީ ސޫރަތެކެވެ. މި ސޫރަތުގައި ވަނީ (4) ހަތަރު އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގެ (106) ސަތޭކަ ހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ التِّينِއަށް ފަހުގައެވެ. މި ސޫރަތް ފެށިފައި ވަނީ ޢަރަބި ބަހުގެ އަކުރެއް ކަމުގައިވާ “ل] މި އަކުރުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މި ސޫރަތުގައި އައިސްފައެއް ނުވެއެވެ.[191] ދަންނާށެވެ! އިހުޒަމާނުގައި މައްކާ އަކީ، އެއްވެސް ގަހެއް ރުކެއް، ދަނޑު ގޮވާމެއް އަދި ވިނައެއް ވިއަސް ނެތް ފަރުބަދަމަތީ ރަށެކެވެ. އެ ކަން އެ ގޮތަށް އޮތުމާ އެކު ވެސް، މައްކާގައި ގެފުޅު ހުރުމުގެ ސަބަބުން، މައްކާއަކީ ޙުރްމަތްތެރިކުރެއްވިގެންވާ އަމާން ރަށެއް ކަމުގައި ލައްވައި، ޙައްޖުގެ އަޅުކަމާއި، ޢުމުރާގެ އަޅުކަން އަދާކުރުމަށްޓަކައި އެ ރަށަށް އަންނަ މީހުންނަށް ޚިދްމަތްކުރުމުގެ މަގު، ޤުރައިޝު ވަންހައިގެ މީހުންނަށް، اللهُ  ފަހިކޮށްދެއްވިއެވެ. އެ ކަމުގެ ސަބަބުން، ޤުރައިޝު ވަންހައިގެ މީހުންނަށް ޢިއްޒަތާއި ޝަރަފުލިބި، ޢަރަބީންނާއި އެ ނޫން އެންމެންގެ އިޙްތިރާމު އެބައިމީހުންނަށް ލިބުނެވެ. އެހެންކަމުން، ފިނިމޫސުމުގައި ޔަމަނު ކަރައަށް، ހޫނު މޫސުމުގައި ޝާމު ކަރައަށް ވިޔާފާރި ދަތުރުތައް ކުރެވޭނޭ މަގު، މައްކާގެ މީހުންނަށް ފަހިވެގެން ދިޔައެވެ. މިއީ، ޤުރައިޝު ވަންހައިގެ މީހުންނަށް، اللهُ  ދެއްވައިފައިވާ ނިޢުމަތްތަކެކެވެ. ވުމާއެކު، ޤުރައިޝު ވަންހައިގެ މީހުންނަށް މި ސޫރަތުގައި އަމުރުކުރައްވައިފައި ވަނީ، ގެފުޅުގެ ވެރި إِلٰهُ އެއްކައުވަންތަކޮށް، ހަމައެކަނި އެ إِلٰهއަށް އަޅުކަންކުރުމަށެވެ.[192]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ޤުރައިޝު ވަންހައިގެ އެންމެން މައްކާއަށް އެއްކުރައްވައި، އެކުވެރިކުރައްވައި، އެބައިމީހުންގެ ދިރިއުޅުމުގެ އެންމެހައި ކަންތައްތައް ވެސް ރަނގަޅުކުރައްވައި، އިންތިޒާމުކުރައްވައި، أَبْرَهَةُ الْحَبَشِيގެ ލަޝްކަރު ހަލާކުކުރައްވައި، ޤުރައިޝު ވަންހައިގެ މީހުންނަށް، اللهُ  އަމަންއަމާންކަން ގެނެސްދެއްވި ގޮތާ މެދު، ފަހެ ތިޔަބައިމީހުން އަޖައިބުނުވަމުހެއްޔެވެ؟ ދަންނާށެވެ! ޤުރައިޝު ވަންހަ ފެށިފައި ވަނީ، إِسْمَاعِيلُ ގެ ދަރި ކޮޅުން ވަޑައިގެންނެވި فِهْرُ بْنِ مَالِكއާ ހަމައިންނެވެ. އެއީ، رَسُولُ اللهِ ގެ ދިހަވަނަ ކާފާފުޅެވެ. فِهْرُ بْنِ مَالِكއަށް قُرَيْشُ މި ނަން ކިޔުނީ ޙައްޖަށް އަންނަ މީހުންގެ ތެރެއިން މީހަކަށް ކަމެއް ދަތިވެ، ބޭނުމެއް ޖެހިފައިވޭތޯ ބައްލަވައި، އޭނާ އެ ކަމެއް ފުއްދަވައި ދެއްވާ ކަމަށް ޓަކައެވެ. ޢަރަބި ބަހުގައި قُرَيْشގެ މާނައަކީ، ބޭނުން ޖެހިފައިވާ މީހުން ހޯދާން ހިނގާ މީހާއެވެ.[193]","[191]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[192]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ اْلحِجَازِي\r[193]- السِّيرَة لِلشَّيْخِ أَبِي الحَْسَن عَلِي النَّدَوِي وَشَرْحُ الزَّرْقَانِي عَلَى الْمَوَاهِبِ اللَّدُنِّيَّة"],["(2) ޤުރައިޝު ވަންހައިގެ ވިޔާފާރި ޤާފިލާތައް، ފިނިމޫސުމުގައި ޔަމަނު ކަރައަށް، ހޫނުމޫސުމުގައި ޝާމު ކަރައަށް ދަތުރުކުރުމުގެ މަގު އެބައިމީހުންނަށް ތަނަވަސްވެ ފަހިވީ ކިހިނަކުންހެއްޔެވެ؟ އެ ދަތުރުތަކުން އެބައިމީހުންގެ ރިޒްޤު ތަނަވަސްވެ، ހަމަޖެހޭ ރަނގަޅު ދިރިއުޅުމެއް އެބައިމީހުންނަށް ލިބުނީ، الله  އެ މަގު ތަނަވަސްކޮށް ދެއްވުމުންނެވެ. ވީމާ، އެ ކަމަށް ޓަކައި އެބައިމީހުން، އެ إِلٰهއަށް ޝުކްރުއަދާކުރާކަށް ފަހެ ނުޖެހޭހެއްޔެވެ؟ އާނއެކެވެ! އެ إِلٰهއަށް ޝުކްރުއަދާކުރާން އެބައިމީހުންނަށް ޖެހޭކަން ހަމަކަށަވަރެވެ.",""],["(3) ފަހެ، އެ ފަދަ އަމަންއަމާންކަމާއި ތަނަވަސްކަން ލިބިދެއްވި ކަމަށް ޓަކައި ޝުކްރުވެރިވުމުގެ ގޮތުން، ގެފުޅުގެ ވެރި إِلٰهُ އެއްކައުވަންތަކޮށް، އެންމެހައި އަޅުކަން އެ إِلٰهއަށް ޚާލިޞްކޮށް، އެ إِلٰهُގެ ރަސޫލާއާ އެބައިމީހުން ތަބާވާހުށިކަމެވެ. އެހެނީ، ޝަރަފުވެރި މާތް ބަޔަކަށް ޤުރައިޝު ވަންހައިގެ މީހުންވީ އެ ގެފުޅުގެ ސަބަބުންނެވެ.",""],["(4) އެ إِلٰهއީ، ޤުރައިޝު ވަންހައިގެ މީހުން ނުހަނު ބަނޑުހައި ހޫނުކަމުގައި ވަނިކޮށް އެބައިމީހުންނަށް ކާންދެއްވައި، ނުހަނު ބިރުވެރިކަމުގައި ވަނިކޮށް އެބައިމީހުންނަށް އަމާންކަންދެއްވި، إِلٰهއެވެ. ދަންނާށެވެ! ތަނަވަސްކަމާއި އަމަންއަމާންކަން އެބައިމީހުންނަށް ލިބުނީ، اللهُ  ފިޔަވައި އެހެން އެއްވެސް ފަރާތަކުންނޫނެވެ. ވުމާއެކު، އެ ކަންކަން އެބައިމީހުންނަށް ލިބިދެއްވީ، އެ إِلٰهُ ކަން އެބައިމީހުން ދަންނަހުށިކަމެވެ. އެހެނީ، ބަނޑުހައި ހޫނުކަމާއި ބިރުވެރިކަމަކީ، ދިރިއުޅުން ބަނަކޮށް، އުފައުވެރިކަން ނައްތައިލާ ކަންތައްތަކުގެ ތެރޭގައި ހިމެނޭ ދެ ކަންތަކެވެ.",""],["سُورَةُ المْاَعُونَއަކީ މައްކީ ސޫރަތެކެވެ. މި ސޫރަތުގައި ވަނީ (7) ހަތް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގެ (107) ސަތޭކަ ހަތްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ التَّكَاثُرِއަށް ފަހުގައެވެ. މި ސޫރަތް ފެށިފައި ވަނީ ސުވާލުގެ އަކުރެއްކަމުގައިވާ “ أ ] މި އަކުރުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މި ސޫރަތުގައި އައިސްފައެއް ނުވެއެވެ.[194] މި ސޫރަތުގައި، اللهُ  ބަޔާންކުރައްވައިފައި ވަނީ، ޤިޔާމަތް ދުވަސް އައިސް ޙިސާބުބައްލަވައި ޖަޒާއާއި ސަޒާ ދެއްވާނޭކަން ދޮގުކުރާ މީހުންގެ ބައެއް ސިފަތަކާއި، ޢަމަލުތަކާއި، އެ ފަދަ މީހުންނަށް ހުންނާނޭ ގަދަފަދަ ޢަޛާބުގެ ވާހަކައެވެ. ޤިޔާމަތް ދުވަސް ދޮގުކުރާ މީހުންގެ ސިފަތަކާއި ޢަމަލުތަކުގެ ތެރޭގައި، ހިތްހަރުކަށިކަމާއި، ދަހިވެތިކަމާއި، ޔަތީމުންގެ ޙައްޤު ނުދިނުމާއި، ފަޤީރުންނާއި މިސްކީނުންނަށް އެހީނުވުމާއި، ނަމާދަށް ފަރުވާކުޑަކުރުމާއި، ކަންދެއްކުމުގެ ގޮތުން ކަންތައްތައް ކުރުމާއި، އަނބުރާ ގެނައުމަށް ޓަކައި، ގެވެހިކަންވާރު ފަދަ ތަކެތި މީސްތަކުންނަށް ނުދިނުން ހިމެނޭ ވާހަކަ، މި ސޫރަތުގައި ބަޔާންކުރައްވައިފައި ވެއެވެ.[195]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) މަރުވުމަށް ފަހު އަލުން ދިރުއްވައި، މަޙްޝަރަށް ފޮނުއްވައި، ޙިސާބުބައްލަވައި، ދުނިޔޭގައި މީސްތަކުން ކުޅަ ޢަމަލުތަކަށް ބަދަލުދެއްވޭ ޤިޔާމަތް ދުވަސް ދޮގުކުރާ މީހާގެ ޢަމަލު ހުންނަ ގޮތާ މެދު، އިބަ ރަސޫލާ އަޖައިބުވެވަޑައިނުގަންނަވަމުތޯއެވެ؟","[194]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[195]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي"],["(2) ފަހެ، ޤިޔާމަތް ދުވަސް ދޮގުކުރާ މީހާއީ، ޔަތީމުންގެ ޙައްޤުނުދީ، ކޮށްޕައި ދުރަށްލައި، ޔަތީމުންގެ މައްޗަށް ކިތަންމެ ކުޑަވެސް ރަޙްމެއް ނުކުރާ، ހިތް ހަރުކަށި މީހެކެވެ. އޭނާ އެ ފަދައިން ކަންތައް ކުރަނީ، اللهُ ގެ ޢަޛާބަށް ބިރު ނުގަންނާތީބާވައެވެ! އަދި، އެ إِلٰهُގެ ޙަޟްރަތުން ޘަވާބުލިބުމަށް ނޭދޭތީބާވައެވެ!",""],["(3) އަދި އެ މީހާއީ، މިސްކީނުންނަށް ކާއެތިކޮޅު ދިނުމަށް އަނެކުންނަށް ހިތްވަރުނުދޭ، އެ ކަމަށް ބާރު ވެސް ނާޅާ އަދި މީސްތަކުންނަށް ދަހިވެތިކަން ދަސްކޮށްދީ، އެ ކަންކަމަށް އެހެން މީހުންނަށް ވެސް އަމުރުކުރާ އަދި އޭނާގެ އަމިއްލަ ނަފްސުގައި ވެސް އެ ފަދަ ނުބައި ސިފަތައް ހުރި މީހެކެވެ. އަދި، اللهُ ގެ ވަޖްހުފުޅުއަދައި، މީސްތަކުންނަށް ކާއެތިކޮޅު ދިނުމަށް ގޮވައިލެވުމުން ވެސް އެ ކަމަށް އިންކާރުކޮށް، އެ إِلٰهُގެ ޚަލްޤުތަކުންނަށް ހެޔޮކޮށް ނުހިތާ މީހެކެވެ.",""],["(4) ފަހެ، ހިތަށްއެރި ފަހަރަކު ނަމާދުކޮށް، ހިތަށްއެރި ފަހަރަކު ނަމާދުނުކޮށް، ފަރްޟު ނަމާދާ މެދު ފަރުވާކުޑަކުރާ މީހުންނަށް ގެއްލުމާއި، ހަލާކާއި، ނަރަކައިގެ ގަދަފަދަ ޢަޛާބު ހުއްޓެވެ.",""],["(5) ފަހެ އެބައިމީހުންނީ، ފަރްޟު ނަމާދު އެ ނަމާދެއްގެ ވަގުތުގައި އަދާކުރުމަށް ފަރުވާކުޑަކުރާ މީހުންނެވެ. އަދި، ނަމާދުކުރާ އިރު ޣާފިލުކަން މަތީ ތިބެ، މީސްތަކުންގެ ތަޢުރީފު ލިބުމަށް އެދި ކަންދެއްކުމަށް ނަމާދުކުރާ މީހުންނެވެ. ނުވަތަ، ނަމާދު އަދާކުރާން ޖެހޭ ފުރިހަމަ ގޮތަށް ނަމާދު އަދާނުކުރާ މީހުންނެވެ. އެ ފަދަ މީހުން އެ ކުރާ ނަމާދުގެ ސަބަބުން، އެބައިމީހުންނަކަށް މުންކަރާތްތަކަކުން ދުރެއް ނުވެވޭނެތެވެ. އަދި އެ ގޮތަށް ނަމާދުކުރުމުގެ ސަބަބުން އެބައިމީހުންނަށް ހުންނާނީ ގެއްލުމާއި ހަލާކެވެ.",""],["(6) އެބައިމީހުންނީ، ދެއްކުންތެރިކަމުގެ ގޮތުން ހެޔޮ ކަންތައްތައް ކުރާ މީހުންނެވެ. އެހެންކަމުން، އެބައިމީހުން ހެޔޮ ކަމެއް ކުރިއަސް އަދި ނަމާދެއް ކުރިއަސް އެ ކަމެއް ކޮށްއުޅެނީ އަނެކުންނަށް ދެއްކުމުގެ ނިޔަތުގައެވެ. ވީމާ، اللهُ އަށް ހިތްނިޔަތް ޚާލިޞްކޮށް، އެ إِلٰهُގެ ވަޖްހުފުޅުއަދައި ހެޔޮ ކަންތައްތައް ކުރާ މީހުންގެ ތެރެއަކު އެ ފަދަ މީހުންނެއް ނުހިމެނޭނެއެވެ.",""],["(7) އަދި އެބައިމީހުންނީ، ވަގުތީގޮތުން ބޭނުންކުރުމަށް ފަހު އެ ތަކެތި އަނބުރާ ގެނެސްދިނުމަށް ޓަކައި، އެހީގެ ގޮތުގައި ދެވޭ ގެވެހިކަންވާރު ފަދަ ތަކެތި މީސްތަކުންނަށްނުދީ މަނާވެގަންނަ މީހުންނެވެ. ވުމާއެކު، އެ ފަދަ މީހުންނަކީ، اللهُ އަށް ޙައްޤުގޮތުގައި އަޅުކަންނުކުރާ، އެ إِلٰهُގެ އަޅުތަކުންނަށް ހެޔޮކޮށް ނުހިތައި އިޙްސާންތެރިނުވާ، ހިތް ހަރުކަށި ދަހިވެތިކަމުން ފުރިގެންވާ މީހުންނެވެ.",""],["سُورَةُ الْكَوْثَرِއަކީ މައްކީ ސޫރަތެކެވެ. މި ސޫރަތުގައި ވަނީ (3) ތިން އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގައިވާ އެންމެ ކުރު ސޫރަތް ވެސް މެއެވެ. އަދި الْكَوْثَرِއަކީ، ސުވަރުގޭގެ ކޯރުތަކުގެ ތެރެއިން ކޯރެކެވެ.[196] މި ސޫރަތަކީ، ކީރިތި ޤުރްއާނުގެ (108) ސަތޭކަ އަށްވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْعَادِيَاتِއަށް ފަހުގައެވެ. މި ސޫރަތް ފެށިފައި ވަނީ ތާކީދުގެ ލަފްޒެއް ކަމުގައިވާ “إِنّ] މި ލަފްޒުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މިސޫރަތުގައި އައިސްފައެއް ނުވެއެވެ. މި ސޫރަތުގައި، اللهُ ގެ ނަބިއްޔާ مُحَمَّدُ އަށް، އެ إِلٰهُ ހަނދުމަކޮށްދެއްވައިފައި ވަނީ، އެ ރަސޫލާއަށް، އެ إِلٰهُ ދެއްވި މަތިވެރި ދަރަޖައާއި މަޤާމެވެ. ވުމާއެކު، އެ ކަމަށް ޓަކައި ޝުކްރުވެރިވެވަޑައިގަތުމުގެ ގޮތުން، ނަމާދުކުރައްވައި އުޟްޙިޔާއާއި، ޢަޤީޤާއާއި، ހަދްޔުކަތިލައްވައި، އޭގެ އިތުރަށް ވެސް، ޤުރްބާންކުރައްވައި ޞަދަޤާތްދެއްވުމަށް، މި ސޫރަތުގައި، اللهُ ގެ ރަސޫލާއަށް، އެ إِلٰهُ އަމުރުކުރައްވައިފައި ވެއެވެ. މި ސޫރަތް ނިންމަވައިލައްވައިފައި ވަނީ، ހުރިހައި ހެޔޮކަމަކުން ކެނޑި މަޙްރޫމުވެފައިވާ މީހަކީ، مُحَمَّدُ އަށް މަލާމާތްކޮށް، ބަދުބަސް ބުނެ، އެ ރަސޫލާ ގެންނެވި ޙައްޤު ދީނަށް ނަފްރަތުކޮށް ރުޅިއަންނަ ކޮންމެ މީހަކު ކަން އަންގަވަމުންނެވެ.[197] މި ސޫރަތް ބާވައިލެއްވި ސަބަބު: رَسُولُ اللهِ  ދުނިޔޭގައި ހުންނަވަނިކޮށް، އެ ރަސޫލާއަށް ލިބިވަޑައިގެންނެވި ހުރިހައި ފިރިހެން ބޭފުޅުންމެ ތުއްޕުޅުއިރު އަވަހާރަވުމުން، މައްކާގެ މުޝްރިކުން ބުންޏެވެ. “بُتِرَ مُحَمَّدٌ] މާނައީ: مُحَمَّدُ بْنِ عَبْدِ اللهِގެ ނަސްލާއި އަސަރު ދެމިއޮތުމަށް ޓަކައި، ފިރިހެން ދަރިކަލަކު މުޙައްމަދަކަށް ނުވެއެވެ. މި ފަދައިން މުޝްރިކުން ބުނުމުން، އެބައިމީހުންގެ އެ ބަހަށް ރައްދުދެއްވައި މި ސޫރަތް ބާވައިލެއްވި ކަމުގައި ރިވާވެގެން ވެއެވެ.[198]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ހަމަކަށަވަރުން، ކައުޘަރު މި ނަން ކިޔުނު އާރާއި ގިނަގުނަވެގެންވާ ހެޔޮކަން ވެސް، އިބަ ރަސޫލާއަށް ތިމަން إِلٰهُ ދެއްވީމެވެ. އެ އާރަކީ، ކިރަށްވުރެން ހުދު މާމުޔަށްވުރެން ފޮނި އާރެކެވެ. އަދި ކޯރުތައް ދެމޭ ހިނދު، ފެނާ އެކުވެފައި ހުންނަ މަށީގެ ބަދަލުގައި، އެ އާރުގެ ފެނާ އެކުވެފައި ވާނީ ކަސްތޫރިއެވެ. އަދި އެ އާރުގެ އައްސޭރި ވާނީ ރަނުންނެވެ. ދެ ފަރާތުގައި ހުންނާނީ ރަންމުތުންވާ ޤުއްބުތަކެކެވެ. އެހެންކަމުން، އެ އާރަކީ އެއްވެސް މީހެއްގެ ހިތަށް ވެސް ނުގެނެވޭ ފަދަ ރިވެތި ފުރިހަމަ އަދި އެހާމެ ރަހަމީރު ފެން އާރެކެވެ.[199] ދަންނާށެވެ! رَسُولُ اللهِ ގެ ރިސާލަތު ޤަބޫލުކުރުމަށް ފަހު، އެ ރަސޫލާއާ ތަބާވެ އިސްލާމް ދީނުގައި ސާބިތުވެހުރުމާ އެކު، ނިފާޤުކަމުގެ ނުބައި ސިފައިން ސަލާމަތްވެ، ބޮޑެތި ފާފަތަކާއި ބިދްޢަތަކުން ދުރުވި ކޮންމެ މީހަކަށްމެ، އެ މާތް ރަސޫލާގެ އަތްޕުޅުން އެ އާރުން ފެން ބޯންދެއްވާނެތެވެ.[200] މި ކަންކަމުން އެނގި ކަށަވަރުވަނީ، الله ގެ ޙަޟްރަތުގައި، مُحَمَّدٌ އަށް ހުރި ދަރަޖައިގެ މަތިވެރިކަމާއި ބޮޑުކަމެވެ.","[196]- مَوْقِعُ الْمُصْحَفِ الِْإلِكْتُرُونِي التَّعْرِيفُ بِالسُّوَر\r[197]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي\r[198]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأْشْقَر\r[199]- اَلَأنْوَارُ فِي شَمَائِلِ النَّبِيِّ الْمُخْتَارِ لِلإْمَامِ أَبِي مُحَمَّدِ الْبَغَوِي\r[200]- اَلتَّيْسِيرُ بِشَرْحِ الجَْامِعِ الصَّغِيرِ لِلإْمَامِ زَيْنِ الدِّينِ مُحَمَّدِ الْمَنَاوِي"],["(2) ފަހެ، ބަޔާންވެދިޔަ ފަދަ މަތިވެރި ނިޢުމަތްތައް، އިބަ ރަސޫލާގެ ވެރި إِلٰهُ، އިބަ ރަސޫލާއަށް ދެއްވިކަމަށް ޓަކައި، ނަމާދު ޤާއިމުކުރެއްވުމާއި، ކަތިލެއްވުމާއި، ޤުރްބާންކުރެއްވުމާއި، މިނޫން ވެސް ހުރިހައި އަޅުކަމެއް، ހަމައެކަނި އެ إِلٰهއަށް ޚާލިޞްކުރައްވާށެވެ! އެއީ، މުދަލުން އަދާކުރައްވާ އަޅުކަމެއް ކަމުގައި ވިއަސް އަދި ހަށިކޮޅުން އަދާކުރައްވާ އަޅުކަމެއް ކަމުގައި ވިއަސް މެއެވެ. ދަންނާށެވެ! اللهُ  ރުއްސުންލެއްވި قَتَادَةއާއި، عَطَاءއާއި، عِكْرِمَة ވިދާޅުވެފައިވާ ގޮތުގައި، މި އާޔަތުގައި މި ވަނީ ޢީދު ނަމާދާއި އުޟްޙިޔާ ކަތިލުމުގެ ވާހަކައެވެ. ނަމަވެސް، މަތީގައި ލިޔެފައި އެ ވަނީ އެހެން ބައެއް މުފައްސިރުންގެ ބަސްފުޅެވެ.[201]","[201]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأْشْقَر"],["(3) ހަމަކަށަވަރުން، އިބަ ރަސޫލާއަށް މަލާމާތްކޮށް ބަދުބަސް ބުނެ، އިބަ ރަސޫލާ ގެންނެވި ޙައްޤު ދީނަށް ނަފްރަތުކޮށް ރުޅިއަންނަ ކޮންމެ މީހަކީ، ހުރިހައި ހެޔޮކަމަކުން ކެނޑި މަޙްރޫމުވެފައިވާ މީހެކެވެ. ވުމާއެކު، އެ ފަދަ މީހާ ކުރާ އެއްވެސް ޢަމަލެއްގައި ބަރަކާތެއް ނުހުންނާނެތެވެ. އަދި އެ ފަދަ މީހާ މަރުވުމަށް ފަހު، އެއްވެސް މީހަކު އޭނާގެ މަތީން ހަނދާނެއް ވެސް ނުކުރާނެތެވެ. އަދި އޭނާގެ އެއްވެސް އަސަރެއް ދެމިގެނެއް ނުދާނެތެވެ. ޢަރަބި ބަހުގައި “ أَبْتَرُ] މި ނަން ކިޔަނީ ފިރިހެން ދަރިއަކު ނުވާ މީހާ އަށެވެ.",""],["سُورَةُ الْكَافِرُونَއަކީ މައްކީ ސޫރަތެކެވެ. މި ސޫރަތުގައި ވަނީ (6) ހަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. އަދި ‏سُورَةُ ‏الْعِبَادَةِ، ‏سُورَةُ الْإِخْلاَصِ އަދި سُورَةُ ‏الْمُقَشْقِشَةُ‏ގެ ނަމުން ވެސް މި ސޫރަތަށް ނަންދެވިފައި ވެއެވެ. سُورَةُ ‏الْمُقَشْقِشَةُ‏ގެ މާނައީ، ޝިރްކުކުރުމުންނާއި ނިފާޤުކަމުން ބަރީއަކޮށް ސަލާމަތްކޮށްދޭ ސޫރަތެވެ. މި ސޫރަތަކީ ކީރިތި ޤުރްއާނުގެ (109) ސަތޭކަ ނުވަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْمَاعُونَއަށް ފަހުގައެވެ. މި ސޫރަތް ފެށިފައި ވަނީ، ކާފިރުންނަށް މި ފަދައިން ވިދާޅުވުމަށް مُحَمَّدٌ އަށް އަމުރުކުރައްވައި، اللهُ  ބާވައިލެއްވި ވަޙީ ބަސްފުޅު“قُلْ يَا أَيُّهَا الْكَافِرُونَ] މި އާޔަތުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް މިސޫރަތުގައި އައިސްފައެއް ނުވެއެވެ.[202] އިސްލާމް ދީނައިގެން مُحَمَّدٌ  ފޮނުއްވުމުން، މައްކާގެ މުޝްރިކުން އެ ރަސޫލާއަށް ދެންނެވިއެވެ. އަޅުގަނޑުމެންގެ إِلٰهُންތަކަށް، އެއް އަހަރު ތިބާ އަޅުކަންކުރައްވާށެވެ! އަޅުގަނޑުމެން ވެސް ތިބާގެ ވެރި إِلٰهއަށް އެއް އަހަރު އަޅުކަން ކުރާނަމެވެ. އެ ގޮތަށް ކަންތައްކުރުމުން ދެބައިމީހުންގެ ދެމެދުގައި އޮންނާނީ، ޞުލްޙަ ޤާއިމުވެފައެވެ. ކާފިރުންގެ އެ ހުށަހެޅުމަށް ރައްދުދެއްވައި، މި ސޫރަތުގައި، اللهُ  އަންގަވައިފައި ވަނީ، މުޝްރިކުން އަޅުކަންކޮށް އުޅޭ ބުދުތަކާއި، ގަސްތަކާއި، އިރުހަނދާއި، ތަރިތަކާއި، އެ ނޫން އެއްވެސް މަޚްލޫޤަކަށް، އެ إِلٰهُގެ ރަސޫލާ ފަހަރެއްގައި ވެސް އަޅުކަންނުކުރައްވާނޭ ކަމުގައެވެ. އެހެންކަމުން، މި ސޫރަތް ބާވައިލައްވައި މުޝްރިކުންގެ އެ ހުށަހެޅުމާ އެއްގޮތަށް ރަސޫލާ ޢަމަލުނުކުރައްވާނޭ ކަން، އެބައިމީހުންނަށް ޔަޤީންކޮށްދެއްވިއެވެ. އަދި ކާފިރުންގެ إِلٰهُ ންތަކަށް އަޅުކަން ކުރުމަކީ، އެއްވެސް މުސްލިމަކު ދުވަހަކު ވެސް ކުރާނޭކަމެއް ނޫންކަން ތަކުރާރުކޮށް މި ސޫރަތުގައި އަންގަވައިފައި ވެއެވެ.[203] މި ސޫރަތް ބާވައިލެއްވި ސަބަބު: މި ސޫރަތް ބާވައިލެއްވި ސަބަބެއްކަމުގައި ރިވާވެގެންވެއެވެ. ހަމަކަށަވަރުން، ކާފިރުންގެ ބޮޑުންގެ ތެރެއިން، الوَلِيدُ بْنُ الْمُغِيرِةއާއި، الْعَاصُ بْنُ وَائِلُ السَّهْمِيއާއި، الْأَسْوَدُ بْنُ الْمُطَّلِبއާއި، أُمَيَّةُ بْنُ خَلَفއާއި، މި ނޫން ވެސް މައްކާގެ މުޝްރިކުންގެ ތެރޭގައި ކުރިއަށް ތިބި އެތައް ބަޔަކު، رَسُولُ اللهِ ގެ އަރިހަށް ގޮސް ދެންނެވިއެވެ. ތިބާ، އަޅުގަނޑުމެންގެ އިލާހުން ތަކަށް އެއް އަހަރު އަޅުކަން ކުރައްވައިފި ނަމަ، ތިބާގެ ވެރި إِلٰهއަށް އަޅުގަނޑުމެން ވެސް އެއް އަހަރު އަޅުކަންކުރާނަމެވެ. އޭރުން، ތިބާ ތިޔަ ގެންނެވި ދީނުގައި އަޅުގަނޑުމެންނަށް ވެސް އޮންނާނީ ބައިވެރިވެވިފައެވެ. އަދި އަޅުގަނޑުމެންގެ ދީނުގައި ތިބާއަށް ވެސް އޮންނާނީ ބައިވެރިވެވަޑައިގެންނެވިފައެވެ. މި ފަދައިން އެ ކާފިރުން ދެންނެވުމުން، ކާފިރުންގެ އިލާހުން ތަކަށް އަޅުކަންކުރުމަކީ، ދުވަހަކު ވެސް މުސްލިމުން ކުރާނޭކަމެއް ނޫންކަން ކާފިރުންނަށް އެންގެވުމުގެ ގޮތުން، اللهُ  މި ސޫރަތް ބާވައިލެއްވިއެވެ.[204]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! اللهُ އާއި، އެ إِلٰهُގެ ރަސޫލާއާއި، ޤުރްއާން ދޮގުކުރާ ކާފިރުންނަށް، އިބަ ރަސޫލާ ވިދާޅުވާށެވެ!","[202]- مَوْقِعُ الْمُصْحَفِ الِْإلِكْتُرُونِي - التَّعْرِيفُ بِالسُّوَر\r[203]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي\r[204]- اَلجَْامِعُ لأِحْكَامِ الْقُرْآنِ لْلِإمَامِ الْقُرْطُبِي"],["(2) އޭ ކާފިރުންނޭވެ! ތިޔަބައިމީހުން ތިޔަ އަޅުކަންކުރާ ބުދުތަކާއި، ގަސްތަކާއި، އިރުހަނދާއި، ތަރިތަކާ އަދި އެ ނޫން އެއްވެސް މަޚްލޫޤަކަށް، ތިމަން ރަސޫލާ އަޅުކަމެއް ނުކުރައްވަމެވެ. އަދި ނުވެސް ކުރައްވާނަމެވެ. އަދި ކިއެއްތަ! ތިމަން ރަސޫލާ އަޅުކަންކުރައްވައި ޤުރްއާން ކިޔަވައިވިދާޅުވަނީ، ރަޙްމާނުވަންތަ اللهُ އަށެވެ. އަދި، އިތުރުފުޅުހެއްދެވުމާއި އެ ނޫން ވެސް އެންމެހައި ނުބައިކަމަކުން ތިމަން ރަސޫލާ ބަރީއަވެވަޑައިގަންނަވަމެވެ. އަދި ޝައިޠާނާއާއި ޝައިޠާނާގެ އެކުވެރީންނާ، ތިމަން ރަސޫލާ ޢަދާވާތްތެރިވެވަޑައިގަންނަވަމެވެ.",""],["(3) އަދި އެ ފަރާތަކަށް، ތިމަން ރަސޫލާ އަޅުކަންކުރައްވާ، އެއްކައުވަންތަ، ޙައްޤުވަންތަ، اللهُ އަށް އަޅުކަންކުރާ ބަޔަކު ކަމުގައި ވެސް ތިޔަ ކާފިރުން ނުވެއެވެ. އަދި ބުދުތަކަށާއި އެހެނިހެން ތަކެއްޗަށް އަޅުކަންކުރުމުގައި ތިޔަބައިމީހުން ދެމިތިބިހައި ހިނދަކު، ތިޔަބައިމީހުންނީ ކަނޑައެޅިގެން، އެ إِلٰهއަށް ކާފިރުވެގެން ތިބި، އެ إِلٰهُގެ ޢަދުއްވުންނެވެ. އަދި ކާފިރުންގެ ގޮތުގައި މަރުވާނޭ މީހުން، اللهُ  ދެނެވޮޑިގެންވުމާ އެކު، އެބައިމީހުންގެ ހިތުގައި، އެ إِلٰهُ ވަނީ ކުފުރުގެ ސިއްކަޖައްސަވައިފައެވެ. އަދި އެ ފަދަ މީހުންގެ ނަންތައް ވަނީ، އަބާއްޖަވެރީންގެ ލިސްޓުގައި ސިއްޖީނުގައި ލިޔުއްވައިފައެވެ. އެހެންކަމުން، ކާފިރުންގެ މައްޗަށް ޢަޛާބު ވަނީ ޙައްޤުވެފައެވެ. ދަންނާށެވެ! ކިތަންމެ ގިނަ ބަޔަކު، اللهُ އަށް އުރެދި ކާފިރުވެ، އެ إِلٰهُ ފިޔަވައި އެހެނިހެން ފަރާތްތަކަށް އަޅުކަންކުރި ކަމުގައި ވިއަސް، އެންމެހައި އަޅުކަން ޚާލިޞްކުރުން ޙައްޤުވެގެން ވަނީ، ހަމައެކަނި اللهُ އަށެވެ.",""],["(4) އަދި، اللهُ  ވަނީ، ތިމަންރަސޫލާއަށް ތެދުމަގު ދައްކަވައިފައެވެ. ވީމާ، އެ إِلٰهُ ފިޔަވައި، ތިޔަބައިމީހުން ތިޔަ އަޅުކަންކުރާ ބާޠިލު އިލާހުންތަކަށާއި އެހެން މަޚްލޫޤަކަށް ވިއަސް އަޅުކަންކުރާނޭ މީހަކު ކަމުގައި، ތިމަން ރަސޫލާ ނުވަމެވެ. ތިމަން ރަސޫލާގެ ވެރި إِلٰهއަށް، ތިމަން ރަސޫލާ ކާފިރުވާންވީ، ފަހެ ކީއްވެގެންހެއްޔެވެ؟ ޝައްކެއްނެތެވެ. އެ إِلٰهُގެ މިންވަރުފުޅުން، ކިތަންމެ ގިނަ ދުވަހަކު، ތިމަންރަސޫލާ ދިރިދުނިޔޭގައި ލެހެއްޓެވި ކަމުގައި ވިއަސް، ތިޔަބައިމީހުން ތިޔަ އަޅުކަން ކުރާ އެއްވެސް އެއްޗަކަށް ތިމަން ރަސޫލާ އަޅުކަމެއް ނުކުރައްވާނަމެވެ.",""],["(5) އަދި އެ ފަރާތަކަށް ތިމަން ރަސޫލާ އަޅުކަންކުރައްވާ، އެއްކައުވަންތަ، ޙައްޤުވަންތަ، اللهُ އަށް އަޅުކަންކުރާ ބަޔަކު ކަމުގައި ވެސް ތިޔަ ކާފިރުން ނުވެއެވެ. އަދި ބުދުތަކަށާއި އެހެނިހެން ތަކެއްޗަށް އަޅުކަންކުރުމުގައި ތިޔަބައިމީހުން ދެމިތިބިހައި ހިނދަކު، ތިޔަބައިމީހުންނީ ކަނޑައެޅިގެން، އެ إِلٰهއަށް ކާފިރުވެގެން ތިބި، އެ إِلٰهُގެ ޢަދުއްވުންނެވެ. އަދި ކާފިރުންގެ ގޮތުގައި މަރުވާނޭ މީހުން، اللهُ  ދެނެވޮޑިގެންވުމާ އެކު، އެބައިމީހުންގެ ހިތުގައި، އެ إِلٰهُ ވަނީ ކުފުރުގެ ސިއްކަޖައްސަވާފައެވެ. އަދި އެ ފަދަ މީހުންގެ ނަންތައް ވަނީ، އަބާއްޖަވެރީންގެ ލިސްޓުގައި ސިއްޖީނުގައި ލިޔުއްވައިފައެވެ. އެހެންކަމުން، ކާފިރުންގެ މައްޗަށް ޢަޛާބު ވަނީ ޙައްޤުވެފައެވެ. ދަންނާށެވެ! ކިތަންމެ ގިނަ ބަޔަކު، اللهُ އަށް ކާފިރުވެ، އެ إِلٰهُ ފިޔަވައި އެހެނިހެން ފަރާތްތަކަށް އަޅުކަންކުރި ކަމުގައި ވިއަސް، އެންމެހައި އަޅުކަން ޚާލިޞްކުރުން ޙައްޤުވެގެން ވަނީ، ހަމައެކަނި اللهُ އަށެވެ.",""],["(6) ތިޔަބައިމީހުން ތިޔަ އުޅޭ ބާޠިލު ދީން ތިޔަބައިމީހުންނަށެވެ. އަދި، ތިމަން ރަސޫލާ މި އުޅުއްވާ ޙައްޤު ދީން، ތިމަން ރަސޫލާ އަށެވެ. އޭ ކާފިރުންނޭވެ! ތިޔަބައިމީހުން ތިޔަ އުޅޭ ބާޠިލު ދީނުގައި ހިފަހައްޓައިގެން ތިޔަ ތިބެނީ، ގޮތްދޫނުކުރުމާއި، ކިބުރުވެރިކަމާއި، ބޮޑާކަމުގައި ހައްދުފަހަނަޅައި ގޮސްފައިވާ ބަޔަކުކަމުގައި ތިޔަބައިމީހުން ވާތީއެވެ. ތިޔަބައިމީހުން ތިޔަ ކޮށްއުޅޭ ހުރިހައި ކަމެއްގެ ބަދަލު ތިޔަބައިމީހުންނަށް ލިބޭނެތެވެ. އެހެނީ، ތިޔަބައިމީހުން ތިޔަ އިޚްތިޔާރުކުރަނީ ޣައިރު ދީނާއި މަގުފުރެދުމެވެ. ދަންނާށެވެ! ތިމަން ރަސޫލާއަށް، اللهُ  ބާވައިލެއްވި، އެ إِلٰهُގެ ޙައްޤު ދީނުގައި، ތިމަން ރަސޫލާ ހިފަހައްޓަވާހުށީމެވެ. އަދި، ތިމަން ރަސޫލާއާ ތަބާވާ އެންމެން ވެސް އެ ދީނުގައި ހިފަހައްޓާނެތެވެ. އެ ދީން ފިޔަވައި އެހެން ދީނެއް، އަހުރެމެން ފަހަރެއްގައި ވެސް ޤަބޫލެއް ނުކުރާނަމެވެ. އެހެނީ، اللهُ ގެ އިރާދަފުޅާއި މިންވަރުފުޅުން އަހުރެމެން އިޚްތިޔާރުކުރަނީ އަދި އެ މަގެއްގައި ސާބިތުވެ ދެމިތިބޭނީ ސީދާ ތެދުމަގުގައެވެ. އެއީ، އިސްލާމް ދީނެވެ. އެހެންކަމުން، އަހުރެމެން މިކުރާ ކަންތައްތަކުގެ ހެޔޮ ބަދަލު އަހުރެމެންނަށް ލިބޭނެތެވެ.",""],["سُورَةُ النَّصْرِއަކީ މަދަނީ ސޫރަތެކެވެ. މި ސޫރަތުގައި ވަނީ (3) ތިން އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގެ (110) ސަތޭކަ ދިހަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ التَّوْبَةއަށް ފަހުގައެވެ. މި ސޫރަތް ފެށިފައި ވަނީ ޝަރްޠުގެ ލަފްޒެއްކަމުގައިވާ “إِذَا] މި ލަފްޒުންނެވެ.[205] މި ސޫރަތުގައި، الله ގެ ރަސޫލާއަށް އުފައުވެރިކަމުގެ ޚަބަރުދެއްވައި، އެ إِلٰهُ އަންގަވައިފައި ވަނީ، اللهُ ގެ ދީނަށް ފަތަޙައާއި ނަޞްރުދެއްވާނޭ ވާހަކައާއި، އެ ދީނަށް މީސްތަކުން ބައިބަޔަށް ވަންނާނޭ ވާހަކައެވެ. އެއަށްފަހު، رَسُولُ اللهِ އަށާއި އިސްލާމީ އުންމަތަށް އަމުރުކުރައްވައިފައި ވަނީ، اللهُ ގެ ހުސް ޠާހިރުވަންތަކަން ބަޔާންކޮށް، އެ إِلٰهއަށް ޙަމްދުޘަނާއާއި ތަޢުރީފުދަންނަވައި ފާފަފުއްސަވައިދެއްވުން އެދި ދުޢާކޮށް، އެ إِلٰهއަށް ދެންނެވުމަށެވެ. އެހެނީ، ހުރިހައި ކާމިޔާބީއެއްގެ އަޞްލަކީ، اللهُ އަށް އަޅުކަންކޮށް ދުޢާކުރުމެވެ.[206] ދަންނާށެވެ! މި ސޫރަތަށް سُورَةُ التَّوْدِيْعِ މި ނަން ވެސް ކިޔައެވެ. ابْنُ عَبَّاس ގެ އަރިހުން ރިވާވެގެން ވެއެވެ. މި ސޫރަތަށް މިނަން ކިޔުނީ، رَسُولُ اللهِ  ދުނިޔެދޫކުރައްވައި، ސުވަރުގެއަށް ދަތުރުކުރެއްވުން ކައިރިވެއްޖެކަމުގެ އިޝާރާތް މި ސޫރަތުން ލިބޭކަމަށް ޓަކައެވެ. އަދި މި ސޫރަތް ބާވައިލެއްވުމުން، رَسُولُ اللهِ  ޙަދީޘުކުރެއްވިއެވެ. ތިމަން ރަސޫލާ، މި ފަނާވެދަނިވި ދުނިޔެ ދޫކުރެއްވުން ދާދި ކައިރިވެއްޖެ ކަމުގެ ޚަބަރު، ތިމަން ރަސޫލާގެ ނަފްސު، ތިމަން ރަސޫލާއަށް ދީފިއެވެ.[207]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! މާ ލަސްތަކެއް ނުވެ، މައްކާ ފަތަޙަވެ، ޤުރައިޝު ވަންހައިގެ ކާފިރުން ބަލިވެ، اللهُ ގެ ނަޞްރާއި ފަތަޙަ، އިބަ ރަސޫލާއަށް ލިބިވަޑައިގަންނަވައި، ނުހަނު ކިޔަމަންތެރިކަމާ އެކު، އިބަ ރަސޫލާގެ ބަސްފުޅު މީސްތަކުން ޤަބޫލުކުރާތީ އިބަ ރަސޫލާ ދެކެވަޑައިގަންނަވާނެތެވެ. ދަންނާށެވެ! މި ސޫރަތް ބާވައިލެއްވުނު އިރު، مُحَمَّدٌ  ހުންނެވީ ޙައްޖަތުލްވަދާޢުގައި މިނާގައެވެ.[208]","[205]- مَوْقِعُ الْمُصْحَفِ الإلِكْتُرُونِي - التَّعْرِيفُ بِالسُّوَر\r[206]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الحِْجَازِي\r[207]- سُنَنُ الدَّارَمِي لِلإْمَامِ أَبِي مُحَمَّدِ عَبْدِ اللهِ بْنِ عَبْدِ الرَحْمَنِ الدَّارَمِي\r[208]- اَللُّبَابُ فِي عُلُومِ الْكِتَابِ لِلإمَامِ أَبِي حَفْصِ النُّعْمَانِي"],["(2) އަދި، اللهُ ގެ ދީނަށް މީސްތަކުން ބައިބަޔަށްވަދެ، އިބަ ރަސޫލާއަށް ބައިޢަތުހިފުމަށް، ވަފްދަކަށް ފަހު ވަފްދެއް، ޤަބީލާއަކަށް ފަހު ޤަބީލާއެއް އައިސް، ޢަރަބީންނާއި ޢަޖަމީން، އިބަ ރަސޫލާއަށް ކިޔަމަންވާތީ ވެސް، އިބަ ރަސޫލާ ދެކެވަޑައިގަންނަވާނެތެވެ. ދަންނާށެވެ! ޢަރަބީން ބެހިގެންވަނީ ދެ ބަޔަކަށެވެ. އެއް ބަޔަކީ، ޔަމަނުކަރައާއި އެ ތާނގެ ވަށައިގެންވާ ރަށްރަށުގެ އަހްލުވެރީންނާއި، ޙިޖާޒުކަރައާއި، ނަޖްދުކަރައާއި، އެ ތަންތާނގެ ވަށައިގެންވާ ރަށްރަށުގެ އަހްލުވެރީންނެވެ. އަދި އަނެއް ބަޔަކީ، އެ ބައެއްގެ މާދަރީ ބަހަކީ، ޢަރަބި ބަސް ކަމުގައިވާ މީހުންނެވެ. ނަމަވެސް، އެ ބައެއްގެ މާދަރީ ބަހަކީ، ޢަރަބި ބަސް ނޫން އެހެން ބަހެއް ކަމުގައިވާ ކޮންމެ ބަޔަކީ ޢަޖަމީންނެވެ.[209]","[209]- اَلسِّيرَة النَّبَوِيَّة لِلشَّيْخِ حُسَيْن صَلاَحِ الدِّيْنِ"],["(3) ފަހެ، މައްކާ ފަތަޙަވެ، اللهُ ގެ ދީނަށް މީސްތަކުން ބައިބަޔަށް ވަނުމަކީ، އިބަ ރަސޫލާގެ ރިސާލަތު ފުރިހަމަޔަށް އަދާކުރެއްވިއްޖެ ކަމުގެ ވަރުގަދަ ހެއްކެކެވެ. އަދި، އިބަ ރަސޫލާ ދެމިއޮތުމުގެ ޢާލަމަށް ދަތުރުކުރެއްވުމުގެ ވަގުތު ކައިރިވުމުގެ ޢަލާމާތެއް ވެސް މެއެވެ. ވީމާ، އެންމެހައި ޢައިބުތަކާއި އުނި ސިފަތަކުން، އެ إِلٰهُ ހުސްޠާހިރުވެވޮޑިގެންވާކަމާއި، އަމިއްލަ ޛާތުފުޅައިގެން ފުދިވޮޑިގެންވާކަން ބަޔާންކުރައްވައި، އެ إِلٰهއަށް ތަސްބީޙަ ވިދާޅުވުން އިހުނަށްވުރެން ވެސް އިތުރުކުރައްވާށެވެ! އެއީ، އިބަ ރަސޫލާގެ ވެރި إِلٰهُގެ ޙަޟްރަތަށް ރުޖޫޢަވެވަޑައިގަތުމަށް ތައްޔާރުވެވަޑައިގެންނެވުމުގެ ގޮތުންނެވެ. އަދި، އެ إِلٰهއަށް ޙަމްދުތަޢުރީފާއި ޘަނާ ދަންނަވާށެވެ! އެއީ، އިބަ ރަސޫލާއަށް، އެ إِلٰهُ ދެއްވި ގިނަގުނަ ނިޢުމަތްތަކަށް ޝުކްރުވެރިވެވަޑައިގެންނެވުމުގެ ގޮތުންނެވެ. އަދި ފާފަ ފުއްސަވައިދެއްވުމަށް އެދިވަޑައިގެން ގިނަގިނައިން ދުޢާކުރައްވައި، އެ إِلٰهއަށް އިސްތިޣުފާރުކުރައްވާށެވެ! ހަމަކަށަވަރުން، ގިނަގިނައިން ތައުބާ ޤަބޫލުކުރައްވާ ފާފަ ފުއްސަވާ إِلٰهُ ކަމުގައި، اللهُ  ވޮޑިގެން ވެތެވެ. އޭ މުސްލިމުންނޭވެ! އެންމެހައި ޢައިބުތަކާއި ހުރިހައި އުނިސިފަތަކުން، اللهُ  ހުސްޠާހިރުވެވޮޑިގެންވާކަމާއި، އަމިއްލަ ޛާތުފުޅައިގެން، އެ إِلٰهُ ފުދިވޮޑިގެންވާ ކަން ބަޔާންކޮށް، ގިނަގިނައިން، އެ إِلٰهއަށް ތިޔަބައިމީހުން ތަސްބީޙަކިޔައި އުޅޭށެވެ! އަދި، އެ إِلٰهُ ދެއްވި ގިނަގުނަ ނިޢުމަތްތަކަށް ޝުކްރުވެރިވުމުގެ ގޮތުން، އެ إِلٰهއަށް ޙަމްދުތަޢުރީފާއި ޘަނާ ދަންނަވައި އުޅޭށެވެ! އަދި ފާފަ ފުއްސަވައިދެއްވުމަށް އެދި ދަންނަވައި ގިނަގިނައިން ދުޢާކޮށް، އެ إِلٰهއަށް އިސްތިޣްފާރުކޮށްއުޅޭށެވެ! އެހެނީ، އެ ކަންކަމަކީ، ކޮންމެ މުސްލިމަކުމެ ކުރުން ވާޖިބު ކަންކަމެވެ.[210]","[210]- مجَْمُوعُ فَتَاوَى وَرَسَائِلُ لِلإْمَامِ بْنِ عُثَيْمِين (وَالأْمْرُ لَهُ أَمْرٌ لأمَّتِهِ مَعَهُ)"],["سُورَةُ الْمَسَدِއަކީ މައްކީ ސޫރަތެކެވެ. މި ސޫރަތުގައި ވަނީ (5) ފަސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. އަދި ‏سُورَةُ ‏تَبَّتْގެ ނަމުން ވެސް، މި ސޫރަތަށް ނަންދެވިފައި ވެއެވެ. މިއީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގެ (111) ސަތާކަ އެގާރަވަނަ ސޫރަތެވެ. މިސޫރަތް ބާވައިލެއްވުނީ سُورَةُ الْفَاتِحَةއަށް ފަހުގައެވެ. މި ސޫރަތް ފެށިފައި ވަނީ، أَبُو لَهَبُގެ މައްޗަށް ކުރެއްވިފައިވާ ބަދު ދުޢާގެ ބަސްފުޅަކުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް، މި ސޫރަތުގައި އައިސްފައެއް ނުވެއެވެ.[211] الله ، މި ސޫރަތުގައި ބަޔާންކުރައްވައިފައި ވަނީ، އިސްލާމް ދީނާ ދެކޮޅަށް މަސައްކަތް ކުރި أَبُو لَهَبُގެ ވާހަކައާއި، އިސްލާމް ދީނާ ޚިލާފަށް، ފިތުނައިގެ އަލިފާން ރޯކޮށް އުޅުނު، އޭނާގެ އަނބިމީހާގެ ވާހަކައެވެ. އަދި އެ ދެމަފިރީން ކޮށްއުޅުނު އިންތިހާ ދަރަޖައިގެ ނުބައި ކަންތައްތަކުގެ ސަބަބުން، އެ ދެމަފިރީންނަށް ހުރި ގެއްލުމާއި، ހަލާކާއި، ވޭންދެނިވި ޢަޛާބުގެ ވާހަކަ ވެސް މެއެވެ.[212]\n...\nމި ސޫރަތް ބާވައިލެއްވި ސަބަބު: اللهُ ، އެ ދެބަފައިކަލުންނަށް ރުއްސުންލެއްވި اِبْنُ عَبَّاسُ ވިދާޅުވިއެވެ. (وَأَنْذِرْ عَشِيرَتَكَ الْأَقْرَبِينَ)[213] މި އާޔަތް، الله  ބާވައިލެއްވުމުން، رَسُولُ اللهِ  ވަޑައިގެން ސަފާ ފަރުބަދަ މައްޗަށް އަރައިވަޑައިގަތެވެ. އަދި «يَا صَبَاحَاهْ» މި ފަދައިން ވިދާޅުވެ، އެ ތަނަށް އެއްވުމަށް ޤުރައިޝު ވަންހައިގެ މީހުންނަށް ގޮވައިލެއްވިއެވެ. ދެން، މީސްތަކުން، رَسُولُ اللهِ ގެ ގޮވައިލެއްވުމަށް އިޖާބަދީ، އެ ރަސޫލާގެ އަރިހަށް އެ ތަނަށް އެއްވިއެވެ. އަދި އެ ވަގުތު އާދެވެން ނެތް މީހަކު ނަމަ އޭނާގެ ބަދަލުގައި އެހެން މީހަކު ފޮނުވިއެވެ. ދެން ސަފާ ފަރުބަދައިގެ ކައިރިއަށް އެބައިމީހުން އެއްވުމުން، رَسُولُ اللهِ  ގޮވައިލެއްވިއެވެ. އޭ ބަނޫ ފިހްރެވެ! އޭ ބަނޫ ލުއައްޔުއެވެ! އޭ ބަނޫ ޢަދީއެވެ! އޭ ޤުރައިޝް ވަންހައިގެ އެވެނި މިވެނި ޤަބީލާތަކުގެ މީހުންނޭވެ! މި ފަރުބަދައިގެ އަނެއް ފަރާތުގައި އެ އޮތް ވާދީގައި ތިޔަބައިމީހުންނާ ދެކޮޅަށް ހަނގުރާމަކުރުމަށް އައިސް ތިބި އަސްވާރުންތަކެއް ތިބި ވާހަކަ އަހުރެން ބުނެފިނަމަ، އަހުރެންގެ އެ ވާހަކަ ތެދުކޮށް ތިޔަބައިމީހުން އެ ވާހަކަ ޤަބޫލުކުރާނަމުހެއްޔެވެ؟ އެބައިމީހުން ދެންނެވިއެވެ. އާދޭހެވެ! ތިބާގެ ބަސްފުޅު ތެދުކޮށް، ތިބާގެ ބަސްފުޅު އަޅުގަނޑުމެން ޤަބޫލުކުރާނަމެވެ. އެހެނީ، ތިބާ ދުވަހަކުވެސް އިތުރުފުޅެއް ހެއްދެވިކަން އަޅުގަނޑުމެންނަކަށް އެނގިފައެއްނެތެވެ. މި ފަދައިން އެބައިމީހުން ދެންނެވުމުން، رَسُولُ اللهِ  ޙަދީޘުކުރެއްވިއެވެ. «فَإِنِّي نَذِيرٌ لَكُمْ بَيْنَ يَدَيْ عَذَابٍ شَدِيْدٍ» މާނައީ: ފަހެ ހަމަކަށަވަރުން، ތިމަން ރަސޫލާއީ ތިޔަބައިމީހުންނާ ކުރިމަތިވެދާނޭ ގަދަފަދަ ޢަޛާބަކާ މެދު، ތިޔަބައިމީހުންނަށް އިންޛާރުކުރައްވާ ރަސޫލަކީމެއެވެ. މި ފަދައިން ޙަދީޘުކުރެއްވުމުން أَبُو لَهَبُ ބުންޏެވެ. «تَبًّا لَكَ سَائِرَ الْيَوْمِ يَا مُحَمَّدُ! أَمَا دَعَوْتَنَا إِلَا لِهَذَا؟» “ އޭ مُحَمَّدއެވެ! މިއަދުގެ ދެން ބާކީ އޮތް ވަގުތުގައި ތިބާއަށް ހަލާކުހުއްޓެވެ. ތިބާ އަޅުގަނޑުމެން މި ތަނަށް ތިޔަ އެއްކުރެއްވީ ތިޔަ ވާހަކަ ވިދާޅުވުމަށް ޓަކައިތޯއެވެ؟] ފަހެ، أَبُو لَهَبُގެ އެ ވާހަކައާ ގުޅިގެން، اللهُ  މި ސޫރަތް ބާވައިލެއްވިއެވެ.[214] اللهُ  ރުއްސުންލެއްވި طَارِقُ الْمُحَارِبِي ވިދާޅުވިއެވެ. އެއް ދުވަހަކު، ذُو الْمَجَازُގެ ބާޒާރުގައި ތިމަން ހުއްޓައި، އުމުރުން މާ ގިނަ ދުވަސްތަކެއް ނުވާ ޒުވާނަކާ ދިމާވިއެވެ. އެ ޒުވާނާ ގޮވަމުން ދިޔައެވެ. «يَاأَيُّهَا النَّاسُ، قُولُوا لَاإِلٰهَ إِلَّا اللهُ تُفْلِحُوا.» މާނައީ: “އޭ މީސްތަކުންނޭވެ! އަޅުކަންކުރުން ޙައްޤުވެގެންވާ އެއްވެސް އެހެން إِلٰه އަކު، اللهُ މެނުވީ ނުވެއެވެ. ވީމާ، މި ފަދައިން ބުނެ، ތިޔަބައިމީހުން އެ ކަމަށް އިޤްރާރުވާށެވެ! އޭރުން، ތިޔަބައިމީހުން ދިންނަވައި ކާމިޔާބުވާނެތެވެ.] އަދި އެ ފަދައިން ގޮވަމުންދިޔަ މީހާގެ ފަހަތުން އެހެން މީހަކު ގޮވަމުން ދިޔައެވެ. އޭ މީސްތަކުންނޭވެ! މިއީ ދޮގުވެރިއެކެވެ. ވީމާ، މީނާގެ ބަސް ތިޔަބައިމީހުން ތެދުނުކުރާށެވެ! އަދި ފަހަތުގައި ހުރި މީހާ، އޭނާގެ ކުރިމަތީގައި ހުރި މީހާގެ ފަހަތުން ގާއުކަމުން ދިޔައެވެ. ވުމާއެކު، ކުރީގައި ހުރި މީހާގެ ފައިދަނޑީންނާއި ފުންނާބުން، ލޭ ފައިބަފައިބައި ހުއްޓެވެ. އެ މަންޒަރު ފެނުމުން، އެ ތަނަށް އެއްވެ ތިބި މީހުންކުރެން އަހުރެން އެހީމެވެ. މިއީ، ކާކުހެއްޔެވެ! އެބައިމީހުން ބުންޏެވެ! މިއީ، مُحَمَّدއެވެ. އޭނާ ދަޢުވާކުރައްވަނީ އޭނާއަކީ ނަބިއްޔަކު ކަމަށެވެ. އަދި އޭނާގެ ފަހަތުން އެ ދަނީ އޭނާގެ ބޮޑުބޭބެ أَبُو لَهَبُއެވެ. އޭނާ ދެކެނީ އެ ޒުވާނާ އަކީ، ދޮގުވެރިއަކު ކަމަށެވެ.[215]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) ކީރިތި ޤުރްއާން ދޮގުކޮށް، ޤިޔާމަތް ޤާއިމުވާނޭ ކަމާއި، އެ ދުވަހުން މީސްތަކުންގެ ޙިސާބުބެއްލެވޭނޭ ކަމަށް އިންކާރުކޮށް، اللهُ ގެ ރަސޫލާއަށް އުނދަގުލާއި ދުއްތުރާދީ، ފަނާވެ ދަނިވި ދުނިޔޭގެ މުދަލަށް ދަހިވެތިވެ އުޅުނު أَبُو لَهَبُގެ ދެ އަތުގެ ބާރު ކެނޑި އޭނާ ގެއްލި ހަލާކުވެދާށިއެވެ! އަދި ބޮޑުވެގެންވާ ހަލާކަކުން ގެއްލި ހަލާކުވެފައިވާ އަބާއްޖަވެރިއަކު ކަމުގައި އޭނާ ވެއްޖެމެއެވެ. ދަންނާށެވެ! أَبُو لَهَبއަކީ، رَسُولُ اللهِ ގެ ބައްޕާފުޅު ފަރާތުގެ ބޮޑުބޭބެއެކެވެ. އޭނާގެ އަސްލު ނަމަކީ عَبْدُ الْعُزَّى بْنِ عَبْدِ الْمُطَّلِبއެވެ. أَبُو لَهَبُ: މިނަން އޭނާއަށް ކިޔުނީ، ރަތްކުލައިގެ ނުހަނު ރިވެތި ދެ ކޯތާފަތް އޭނާއަށް ލިބިފައި ވުމުގެ ސަބަބުންނެވެ.[216] ނަމަވެސް، الله  މި ސޫރަތް ބާވައިލައްވައި، أَبُو لَهَبއަށް، އެ إِلٰهُ ދެއްވާނޭ ގަދަފަދަ ޢަޛާބު އެންގެވުމުން އެނގި ކަށަވަރު ވަނީ، ރިވެތި މީހުންގެ ތެރޭގައި ހިމެނޭ، أَبُو لَهَبއާއި އޭނާ ފަދަ އިސްލާމް ދީނުގެ ޢަދާވާތްތެރީންގެ ރިވެތި މޫނުތަކާއި ރިވެތި ހަށިތައް، ހުޅު އަރައަރައި، އަނދައަނދައި ހުރި އަލިފާންގަނޑުގެ ވެރި ނަރަކައަށް އެއްލަވައިލެއްވި، ބަލާލާންނުކެރޭ ފަދަ ހަޑިހުތުރު ބަޔަކަށް، ޤިޔާމަތް ދުވަހުން އެބައިމީހުން ބަދަލުވެގެން ދާނޭކަމެވެ.","[211]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[212]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَالتَّفْسِيرُ الْوَاضِحُ لِلدُّكْتُورِ مُحَمَّدِ الِحْجَازِي\r[213]- سُورَةُ الشُعَرَاء: 214\r[214]- صَحِيحُ الجَْامِعِ لِلإْمَامِ الْبُخَارِي\r[215]- اَلتَّفْسِيرُ الْكَبِيرُ مَفَاتِيحُ الْغَيبِ لِلإْمَامِ فَخْرُ الدِّينِ الرَّازِي\r[216]- تَفْسِيرُ الإْمَامِ مُقَاتِلِ بْنِ سُلَيمَان"],["(2) اللهُ ގެ ކޯފާއާއި ޢަޛާބު އައިސް أَبُو لَهَبُއާ ކުރިމަތިވި ހިނދު، އެ إِلٰهُގެ ކޯފާއާއި ޢަޛާބުން އޭނާ ސަލާމަތްކޮށްދީ، އޭނާއަށް އެއްވެސް ބޭނުމެއް ފުއްދައިދިން އެއްޗެއް ކަމުގައި، އޭނާއަށް ލިބިފައި އޮތް މުއްސަނދިކަމާއި ޤަދަރުވެރިކަން ނުވިއެވެ. އެއީ، ދުނިޔޭގައި ވިއަސް އަދި އާޚިރަތުގައި ވިއަސް މެއެވެ. ދަންނާށެވެ! އޭނާގެ ކިބައިގައި ހުރި ނުބައިނުލަފާކަމާއި ގޮތްދޫނުކުރުމުގެ ސަބަބުން، ތިމާގެ އަމިއްލަ ނަފްސާއި އަނބިކަނބުލޭގެއާ އަދި ބައެއް ދަރީން ވެސް ހަލާކުގެ ތެރެއަށް ވައްޓައިލީ ހަމަ އޭނާއެވެ.",""],["(3) ނިކަންހުރެ، ހުޅު އަރައަރައި، އަނދައަނދައި ހުރި އަލިފާންގަނޑުގެ ވެރި ނަރަކައަށްވަދެ، އޭނާގެ ނަމުން ނަންދެވިފައިވާ އަލިފާނުގައި ފިހެވިފިހެވި އަބަދުގެއަބަދަށް އޭނާ ދެމިއޮންނާނެތެވެ. ދަންނާށެވެ! ކޮންމެ އަނިޔާވެރި ޖައްބާރަކަށް ވެސް، ނަރަކައިގެ ގަދަފަދަ ޢަޛާބު ހުރި ކަމީ ކަށަވަރު ކަމެކެވެ.",""],["(4) އަދި أَبُو لَهَبُގެ އަނބިކަނބުލޭގެއަށް ވެސް ނަރަކައިގައި ހުރީ ހަމަ އެ ފަދަ ގަދަފަދަ ޢަޛާބެކެވެ. އެހެނީ، އެ ކަނބުލޭގެ ފިރިމީހާ ފަދައިން އެ ކަނބުލޭގެ ވެސް، اللهُ ގެ ރަސޫލާއަށް އުނދަގޫކޮށް ދުއްތުރާދީ، ރަސޫލާގެ ގަނޑުވަރުގެ ދޮރުކޮޅު މައްޗަށް، ކަށިކުނބުރު ގަސްތައް އަޅައި އުޅުނެވެ. އަދި އެ ކަނބުލޭގެ މީސްތަކުންގެ ގާތަށް ހިނގައި، ދެބައޮޑުވައި، ކާފިރުންނާއި އިސްލާމުންނާ ދެމެދު ފިތުނައިގެ އަލިފާން ރޯކޮށް އުޅުނުމެއެވެ. އަދި ބަދްރުގެ މައިދާނުގައި އިސްލާމްދީނާ ދެކޮޅަށް ހަނގުރާމަކުރުމަށް ކާފިރުންނަށް ހިތްވަރުދިނުމުގެ ގޮތުން، ޅެންހަދައިގެން ކިޔައި، ކާފިރުންނަށް ހިތްވަރުދީ އުޅުނު ވެސް މެއެވެ. ދަންނާށެވެ! أَبُو لَهَبُގެ އަނބިމީހާގެ އަޞްލުނަމަކީ، أَرْوَى بِنْتِ حَرْޛب މި ނަމެވެ. މަޝްހޫރުވެފައި ވަނީ اُمُّ جَمِيْلُގެ ނަމުންނެވެ. އެއީ، أَبُو سُفْيَانَ بْنِ حَرْبގެ އުޚްތެކެވެ.[217]","[217]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانُ الأْشْقَر"],["(5) ދަރާއި ކަށިކުނބުރު ގަސްތައް ބަނުމަށް، أَبُو لَهَبُގެ އަނބިކަނބުލޭގެ ދުނިޔޭގައި ބޭނުންކުރި ވާގަނޑު، ކައްޓާއި ކިފުޅީން އެޅިފައިވާ ކަށިގިނަ ގަދަފަދަ ވާގަނޑަކަށް ބަދަލުވެ، ޤިޔާމަތް ޤާއިމުވާ ދުވަހުން، އެ ވާގަނޑު އެ ކަނބުލޭގެ ކަރުގައި އެޅުވި އަލިފާނުން އަނދައަނދައި އޮންނާނެތެވެ. އަދި ނަރަކައިގައި އެ ކަނބުލޭގެ އޮންނަ އިރު، ނަރަކައިގެ މަތީން އަޑިއަށް އަޑީން މައްޗަށް، އެ ވާގަނޑުގައި އެ ކަނބުލޭގެ ދެމިދެމި އޮންނާނޭ މެއެވެ. ދަންނާށެވެ! أَبُو لَهَبُގެ އަނބިކަނބުލޭގެ اُمُّ جَمِيْلُ ދުނިޔޭގައި އުޅުނު އިރު އެ ކަނބުލޭގެ ކަރުގައި ވަރަށް އަގުބޮޑު ހާރެއް އޮތެވެ. އަދި ލާތައާއި، ޢުއްޒާއާއި، މި ދެ ބުދު ގަންދީ ހުވާކޮށްފައި އެ ކަނބުލޭގެ ބުނެއުޅުނެވެ. مُحَمّدُ بْنِ عَبْدِاللهِއަށް ޢަދާވާތްތެރިވެ ދެކޮޅުވެރިވުމަށް ޓަކައި އަހުރެންގެ ކަރުގައި މި އޮތް އަގުބޮޑު ހާރު އަހުރެން ހޭދަކުރާނަމެވެ. އެ ކަނބުލޭގެ އެ ފަދައިން ބުނެއުޅުނުކަމަށް ޓަކައި، އެ ހާރުގެ ބަދަލުގައި، އަލިފާން ހިފައިފައި އޮންނަ ކައްޓާއި ކިފުޅީގެ ގަދަފަދަ ވާގަނޑެއް، އެ ކަނބުލޭގެ ކަރުގައި ޤިޔާމަތް ދުވަހުން އެޅުއްވޭނެއެވެ.[218]","[218]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانُ الأْشْقَر"],["سُورَةُ ‏اْلإِخْلاَصِ އަކީ، މައްކީ ސޫރަތެކެވެ. އަދި ‏سُورَةُ ‏الْأَسَاسِ ، ‏سُورَةُ التَّوْحِيدِ، سُورَةُ الإِيمَانِ އަދި سُورَةُ قُلْ ‏هُوَ ‏اللهُ ‏أَحَد‏ގެ ނަމުން ވެސް، މި ސޫރަތަށް ނަންދެވިފައި ވެއެވެ. މި ސޫރަތުގައި ވަނީ (4) ހަތަރު އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މި ސޫރަތަކީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ ކީރިތި، ޤުރްއާނުގެ (112) ސަތޭކަ ބާރަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ النَّاسِއަށް ފަހުގައެވެ. މި ސޫރަތް ފެށިފައި ވަނީ، اللهُ ގެ ނަސަބުފުޅު ވިދާޅުވެދެއްވުމަށް އެދި، މުޝްރިކުންގެ ބަޔަކު، مُحَمّدٌ ގެ އަރިހުގައި ދެންނެވުމުންނެވެ. އެ ފަދައިން ދެންނެވުމުން، اللهُ އީ، އެއްކައުވަންތަ إِلٰهُ ކަމުގައި އެބައިމީހުންނަށް ވިދާޅުވުމަށް އަމުރުކުރައްވައި، އެ إِلٰهُ ބާވައިލެއްވި ވަޙީ ބަސްފުޅުންނެވެ.[219] ވުމާއެކު، މި ސޫރަތް ފައްޓަވައިފައި ވަނީ، اللهُ އީ، އެއްކައުވަންތަ إِلٰهُ ކަން ބަޔާންކުރައްވަމުންނެވެ. އެއީ، އެ إِلٰهُގެ ރުބޫބިއްޔަވަންތަކަމާއި، އުލޫހިއްޔަވަންތަކަމާއި، އިސްމުފުޅުތަކާއި، ސިފަފުޅުތަކާއި، ކުރައްވާ ކަންތައްތަކާއި، މި ނޫން ވެސް ހުރިހައި ކަމެއްގައެވެ. ދަންނާށެވެ! اللهُ  އެއްކައުވަންތަކުރުމަކީ، އިސްލާމް ދީނުގެ ފުރަތަމަ އަޞްލެވެ. އަދި އެ ދީނުގެ ފުރަތަމަ ރުކުނެވެ. އެހެން ކަމުން،سُورَةُ ‏اْلإِخْلاَصِ ކިޔެވުމަކީ، ކީރިތި ޤުރްއާނުގެ ތިންބައި ކުޅަ އެއްބައި ކިޔެވުމާ އެއްވަރު ކަމެއް ކަމުގައި ޞައްޙަ ޙަދީޘުން ސާބިތުވެފައި ވެއެވެ.[220] އަދި މި ސޫރަތަކީ، اللهُ ގެ ޙަޟްރަތުން ރައްކައުތެރިކަން ލިބިގަތުމަށް ޓަކައި ކިޔެވޭ ތިން ސޫރަތުގެ ތެރެއިން އެއް ސޫރަތެވެ. ވުމާއެކު، ކޮންމެ ދުވަހެއްގެ ފަތިސް ނަމާދާއި މަޣުރިބު ނަމާދަށް ފަހު ތިން ފަހަރު، އަދި މެންދުރު ނަމާދާއި، ޢަޞްރު ނަމާދާއި، ޢިޝާ ނަމާދަށް ފަހު، އެއް ފަހަރު މި ސޫރަތް ކިޔެވުން ސުންނަތް ވެގެންވެއެވެ. އަދި ނިދާން އޮށޯތުމަށް ފަހު، ތިން ފަހަރު މި ސޫރަތް ކިޔެވުން ސުންނަތްވެގެން ވޭމެއެވެ.[221] މި ސޫރަތް ބާވައިލެއްވި ސަބަބު: މި ސޫރަތް ބާވައިލެއްވި ސަބަބެއްކަމުގައި ރިވާވެގެންވެއެވެ. ޔަހޫދީންގެ ދީނީ ޢިލްމުވެރީންގެ ތެރެއިން ބަޔަކު މީހުން، رَسُولُ اللهِ ގެ އަރިހަށް ގޮސް ދެންނެވިއެވެ. “އޭ مُحَمَّدُ بْنِ عَبْدِاللهِއެވެ! ތިބާގެ رَبُّ އަޅުގަނޑުމެންނަށް ސިފަކޮށްދެއްވަބައްލަވާށެވެ! އެހެނީ، ތިބާގެ رَبُّގެ ސިފަފުޅުތައް ވިދާޅުވެދެއްވައިފި ނަމަ، އަޅުގަނޑުމެންނަށް ފަހަރެއްގައި ތިބާގެ ދީން ޤަބޫލުކޮށް ތިބާއަށް އީމާންވެވިދާނެއެވެ. އެހެނީ ހަމަކަށަވަރުން، اللهُ  ވަނީ، އެ إِلٰهُގެ ސިފަފުޅުތައް ތައުރާތުގައި ވެސް ބާވައިލައްވައިފައެވެ. ފަހެ، އެ إِلٰهُ ވަނީ ކޮން އެއްޗަކުންތޯއެވެ؟ އަދި، އެ إِلٰهُ ކާބޯތަކެއްޗަށް ބޭނުންފުޅުވޭތޯއެވެ؟ މި ސުވާލުތަކުގެ ޖަވާބު ނިކަން ދެއްވައިބައްލަވާށެވެ!] މި ފަދައިން އެބައިމީހުން ދެންނެވުމުން، اللهُ  މި ސޫރަތް ބާވައިލެއްވިއެވެ.[222] އަދި މުޝްރިކުންގެ ބަޔަކު ވެސް، رَسُولُ اللهِ ގެ އަރިހަށް ގޮސް ދެންނެވިކަމުގައި ވެއެވެ. “އޭ مُحَمَّدُ بْنِ عَبْدِاللهِއެވެ! ތިބާގެ رَبُّގެ ނަސަބުފުޅު،އަޅުގަނޑުމެންނަށް ނިކަން ވިދާޅުވެދެއްވަބައްލަވާށެވެ!] މި ފަދައިން އެބައިމީހުން ދެންނެވުމުން، اللهُ  މި ސޫރަތް ބާވައިލެއްވިއެވެ.[223]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާ ވިދާޅުވާށެވެ! اللهُ އީ، އެ إِلٰهއަށް އެއްވެސް ބައިވެރިއަކު އަދި ޝަރީކަކު ވިއަސް ނުވާ، އެއްކައުވަންތަ إِلٰهއެވެ. ރުބޫބިއްޔަވަންތަކަމާއި، އުލޫހިއްޔަވަންތަކަމުގައި، اللهُ  އެއްކައުވަންތައެވެ.","[219]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[220]- صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\r[221]- حِصْنُ الْمُسْلِمِ لِلدُّكْتُورِ سَعِيدِ الْقَحْطَانِي\r[222]- سُنَنُ التِّرْمِذِي لِلإْمَامِ أَبِي عِيسَى التِّرْمِذِي\r[223]- مُسْنَدُ الإْمَامِ أَحمَْدَ بْنِ حَنْبَل"],["(2) اللهُ އީ، އެންމެހައި ޚަލްޤުތަކުން، އެ إِلٰهއަށް ބޭނުންވެގެންވާ إِلٰهއެވެ. އަދި ޚަލްޤުތަކުންގެ އެންމެހައި ބޭނުންތައް ފުއްދަވައި ދެއްވާ، إِلٰهއެވެ. އަދި އެ إِلٰهއީ، އަމިއްލަ ޛާތުފުޅައިގެން ފުދިވޮޑިގެންވާ، އެއްވެސް ފަރާތަކަށް އަދި އެއްޗަކަށް ވިއަސް ބޭނުންވެވޮޑިގެން ނުވާ، إِلٰهއެވެ. އަދި ހުރިހައި ވެރިކަމެއް މިލްކުވެގެން ވަނީ، ހަމައެކަނި އެ إِلٰهއަށެވެ. އަދި އެންމެހައި ޚަލްޤުތަކުން ފަނާވެ ނެތިދިޔުމަށް ފަހު ވެސް އަދި އެންމެހައި ޚަލްޤުތަކުންގެ ކުރީން ވެސް ދިރިދެމިވޮޑިގެން ވަނީ، ހަމަ އެ إِلٰهއެވެ. އަދި އަވަހާރަފުޅު އައުމެއް، އަވަހާރަފުޅު ލެއްޕެވުމެއް، އެ إِلٰه އަކަށް ނުވެއެވެ.",""],["(3) اللهُ އަށް ދަރިކަލަކު އަދި ދަރިކަނބަލަކު ވިއަސް ނުވެއެވެ. އަދި އެއްވެސް ފަރާތަކަށް، އެ إِلٰهُ އުފަންވެވޮޑިގެނެއް ނުމެވޭމެއެވެ. ދަންނާށެވެ! އެ إِلٰهއަށް ބަފައިކަލަކު އަދި މައިކަނބަލަކު ވިއަސް ނުވެއެވެ. އަދި، އެ إِلٰهއަށް އަނބިކަނބަލަކު، ދަރިކަލަކު އަދި ދަރިކަނބަލަކު ވިއަސް ނުމެވޭމެއެވެ. އަދި ކިއެއްތަ! އެއްވެސް ފަރާތަކަށް އަދި އެއްވެސް އެއްޗަކަށް ވިއަސް، އެ إِلٰهُ ބޭނުންވެވޮޑިގެނެއް ނުވެއެވެ. އަދި ހުރިހައި ޚަލްޤުތަކުންމެ ވަނީ، އެ إِلٰهއަށް ބޭނުންވެގެންނެވެ. ދަންނާށެވެ! اَلْإِمَامُ قَتَادَةُ ވިދާޅުވިއެވެ. ޢަރަބީންގެ މުޝްރިކުން ބުނެއުޅުނެވެ. މަލާއިކަތުންނަކީ، اللهُ ގެ އަންހެން ދަރިދަރިކަނބަލުންނެވެ. ޔަހޫދީން ބުނެއުޅެއެވެ. عُزَيْرُ އަކީ، اللهُ ގެ ދަރިކަލެކެވެ. އަދި ނަޞާރާއިން ވެސް ބުނެއުޅެއެވެ. اَلْمَسِيحُ عِيسَى  އަކީ، اللهُ ގެ ދަރިކަލެކެވެ. މިހުރިހައި ބުނުމެއް ދޮގުކުރައްވައި، اللهُ  ވަޙީކުރެއްވީ، “لَمْ يَلِدْ وَلَمْ يُولَدْ] މި ފަދައިންނެވެ. މާނައީ: “اللهُ އަށް ދަރިކަލަކު އަދި ދަރިކަނބަލަކު ވިއަސް ނުވެއެވެ. އަދި އެއްވެސް ފަރާތަކަށް، އެ إِلٰهُ އުފަންވެވޮޑިގެނެއް ނުމެވޭމެއެވެ.][224]","[224]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأْشْقَر"],["(4) އަދި، އެ إِلٰهއާ އެއްފަދަވެގެންވާ ހަމަ އެއްވެސް އެއްޗެއް ނުވެއެވެ. އެ إِلٰهُގެ އިސްމުފުޅުތަކާއި، ސިފަފުޅުތަކާއި، ކުރައްވާ ހުރިހައިކަމެއްގައި ވެސް، އެ إِلٰهُ އެއްކައުވަންތައެވެ. މާތްކަމާއި، މަތިވެރިކަމާއި، ހުސްޠާހިރުވަންތަކަމުގައި ވެސް، އެ إِلٰهُ އެއްކައުވަންތައެވެ.",""],["سُورَةُ الْفَلَقِއަކީ މައްކީ ސޫރަތެކެވެ. މި ސޫރަތުގައި ވަނީ (5) ފަސް އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މި ސޫރަތަކީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. سُورَةُ الْفَلَقِއާއި سُورَةُ النَّاسِ ބާވައިލެއްވުނީ އެއްފަހަރާ އެކުއެކުގައެވެ. ވުމާއެކު، اَلْمُعَوِّذَتَيْنِގެ ނަމުން މި ދެ ސޫރަތަށް ނަންދެވިފައި ވެއެވެ.[225] މި ސޫރަތަކީ، ކީރިތި ޤުރްއާނުގެ (113) ސަތޭކަ ތޭރަވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْفِيلِއަށް ފަހު سُورَةُ النَّاسِއާ އެކު ގައެވެ. މި ސޫރަތް ފެށިފައި ވަނީ، މި ސޫރަތް ކިޔަވައިވިދާޅުވެ ރައްކައުތެރިކަން ހޯއްދެވުމަށް مُحَمَّدٌ އަށް އަމުރުކުރައްވައި، اللهُ  ބާވައިލެއްވި ވަޙީ ބަސްފުޅު “قُلْ أَعُوذُ] މި ދެ ލަފްޒުންނެވެ. އަދި ޖަލާލަތުގެ އިސްމުފުޅު “اللهُ] އެންމެ ފަހަރަކު ވެސް، މިސޫރަތުގައި އައިސްފައެއް ނުވެއެވެ.[226] މި ސޫރަތަކީ، اللهُ  ގެ ޙަޟްރަތުން ރައްކައުތެރިކަން ލިބިގަތުމަށް ޓަކައި ކިޔެވޭ ތިން ސޫރަތުގެ ތެރެއިން އެއް ސޫރަތެވެ. ވުމާއެކު، ކޮންމެ ދުވަހެއްގެ ފަތިސް ނަމާދާއި މަޣުރިބު ނަމާދަށް ފަހު ތިން ފަހަރު އަދި މެންދުރު ނަމާދާއި، ޢަޞްރު ނަމާދާއި، ޢިޝާ ނަމާދަށް ފަހު އެއް ފަހަރު، މި ސޫރަތް ކިޔެވުން ސުންނަތްވެގެން ވެއެވެ. އަދި ނިދާން އޮށޯތުމަށް ފަހު ތިން ފަހަރު މި ސޫރަތް ކިޔެވުން ސުންނަތްވެގެން ވެއެވެ.[227]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާ ވިދާޅުވާށެވެ! ފަތިހުގެ ވެރި إِلٰهُގެ ޙަޟްރަތުން، މިއަޅާ ސަލާމަތާއި ރައްކައުތެރިކަން ލިބިގަންނަމެވެ. ދަންނާށެވެ! ރޭގަނޑުގެ އަނދިރިކަން، ހުރިހައި އެއްޗަކުން ފިލުވައިލައްވައި، ފަތިހުގެ އަލިކަން ދުނިޔެ މައްޗަށް ގެންނަވާ، ކުޅަދުންވަންތަ إِلٰهُގެ ޙަޟްރަތުން ސަލާމަތާއި ރައްކައުތެރި ކަމަށް އެދުނު ކޮންމެ ފަރާތަކަށް ވެސް، ސަލާމަތާއި ރައްކައުތެރި ކަން ދެއްވުމަށް، އެ إِلٰهُ ކުޅަދުންވަންތަވެވޮޑިގެންވާ ކަމުގެ މައްޗަށް، މި އާޔަތުން ދަލީލު ލިބޭކަމުގައި، ޢިލްމުވެރީން ވިދާޅުވެއެވެ.[228]","[225]- ‏اَلدَّلَائِلُ لِلِإمَامِ الْبَيْهَقِيِّ\r[226]- مَوْقِعُ الْمُصْحَفِ الِْإلِكْتُرُونِي - التَّعْرِيفُ بِالسُّوَر\r[227]- حِصْنُ الْمُسْلِمِ لِلدُّكْتُورِ سَعِيدِ الْقَحْطَانِي\r[228]- زُبْدَةُ التَّفْسِيرِ لِلدُّكْتُورِِ مُحَمَّدِ بْنِ سُلَيْمَانِ الأْشْقَر"],["(2) އެ إِلٰهُ އުފެއްދެވި އެންމެހައި ނުބައި ތަކެތީގެ އުނދަގުލާއި ނުބައިކަމުން، މި އަޅާ ސަލާމަތާއި ރައްކައުތެރި ކަން ލިބިގަންނަނީ، އެ إِلٰهُގެ ޙަޟްރަތުންނެވެ.",""],["(3) އަދި ރޭގަނޑުގެ ކަޅުއަނދިރިކަން ފެތުރި އެ އަނދިރިކަން ދުނިޔެއަށް ވެރިވުމުން، އެ ރޭގަނޑުގެ އަނދިރީގައި އުނދަގޫދޭ އެންމެހައި ތަކެތީގެ ނުރައްކައުތެރިކަމާއި ނުބައިކަމުން ވެސް، މި އަޅާ ރައްކައުތެރިކަން ލިބިގަންނަނީ، އެ إِلٰهُގެ ޙަޟްރަތުންނެވެ.",""],["(4) އަދި ރޮދީގައި ގޮށްތައްޖަހައި އެ ގޮށްތަކަށް ފުމެ ސިޙްރުހަދައި އުޅޭ ކޮންމެ އަންހެނެއްގެ ނުބައިކަމުން ވެސް، މި އަޅާ ރައްކައުތެރި ކަން ލިބިގަންނަނީ، އެ إِلٰهُގެ ޙަޟްރަތުންނެވެ.",""],["(5) އަދި ޙަސަދަވެރިއަކު ޙަސަދަވެރިވެއްޖެ ނަމަ އޭނާގެ ނުބައިކަމުން ވެސް މި އަޅާ ރައްކައުތެރިކަން ލިބިގަންނަނީ، އެ إِلٰهُގެ ޙަޟްރަތުންނެވެ. އެހެނީ، އެ ފަދަ ނުބައި މީހުންނާއި، ހުރިހައި ނުބައިކަމަކުން އިންސާނާ ސަލާމަތްކޮށްދެއްވައި ރައްކައުތެރިކޮށްދެއްވޭނީ، ހަމަ އެކަނި اللهُ އަށެވެ.",""],["سُورَةُ النَّاسِއަކީ މައްކީ ސޫރަތެކެވެ. މި ސޫރަތުގައި ވަނީ (6) ހަ އާޔަތެވެ. އެ އާޔަތްތަކުގައި ވަނީ (1) އެއް رُكُوعُއެވެ. މި ސޫރަތަކީ، ކީރިތި ޤުރްއާނުގެ އެންމެ ކުރު ސޫރަތްތަކުގެ ތެރެއިން ސޫރަތެކެވެ. سُورَةُ الْفَلَقِއާއި سُورَةُ النَّاسِ ބާވައިލެއްވުނީ އެއްފަހަރާ އެކުއެކުގައެވެ. ވުމާއެކު، اَلْمُعَوِّذَتَيْنِގެ ނަމުން މި ދެ ސޫރަތަށް ނަންދެވިފައި ވެއެވެ.[229] މި ސޫރަތަކީ، ކީރިތި ޤުރްއާނުގެ (114) ސަތޭކަ ސާދަވަނަ ސޫރަތެވެ. ޤުރްއާނުގެ އެންމެ ފަހު ސޫރަތެވެ. މި ސޫރަތް ވެސް ބާވައިލެއްވުނީ، سُورَةُ الْفِيلِއަށް ފަހު، سُورَةُ الْفَلَقِއާ އެކުގައެވެ. މި ސޫރަތް ފެށިފައި ވަނީ، މި ސޫރަތް ކިޔަވައިވިދާޅުވެ ރައްކައުތެރިކަން ހޯއްދެވުމަށް، مُحَمَّدٌ އަށް އަމުރުކުރައްވައި، اللهُ  ބާވައިލެއްވި ވަޙީ ބަސްފުޅު “قُلْ أَعُوذُ] މި ދެ ލަފްޒުންނެވެ. އަދި ޖަލާލަތުގެ އިސްމުފުޅު “اللهُ]އެންމެ ފަހަރަކު ވެސް މި ސޫރަތުގައި އައިސްފައެއް ނުވެއެވެ.[230] މި ސޫރަތަކީ، اللهُ ގެ ޙަޟްރަތުން ރައްކައުތެރިކަން ލިބިގަތުމަށް ޓަކައި ކިޔެވޭ ތިން ސޫރަތުގެ ތެރެއިން އެއް ސޫރަތެވެ. އެހެންކަމުން، ކޮންމެ ދުވަހެއްގެ ވެސް، ފަތިސް ނަމާދާއި، މަޣުރިބު ނަމާދަށް ފަހު ތިން ފަހަރު، އަދި މެންދުރު ނަމާދާއި، ޢަޞްރު ނަމާދާއި، ޢިޝާ ނަމާދަށް ފަހު އެއް ފަހަރު، މި ސޫރަތް ކިޔެވުން ސުންނަތްވެގެން ވެއެވެ. އަދި ނިދާން އޮށޯތުމަށް ފަހު ތިން ފަހަރު މި ސޫރަތް ކިޔެވުން ސުންނަތް ވެގެންވެއެވެ.[231] އަދި ހަމަ އެހެންމެ، ޝައިޠާނުންގެ ނުބައިކަމާއި ވަސްވާހުން ސަލާމަތްކޮށްދެއްވައި ރައްކައުތެރިކޮށްދެއްވުން އެދި، ދެ އަތް އުފުލައި ކައިރިކޮށްގެން ހުރެ، سُورَةُ ‏اْلإِخْلاَصِ سُورَةُ الْفَلَقِ سُورَةُ النَّاسِ މި ތިން ސޫރަތް ކިޔަވައި ދެ އަތަށް ފުމެލުމަށް ފަހު، ބޮލުން ފެށިގެން މުޅި ހަށުގަނޑުގައި ދެ އަތް ފިރުމައިލުމަކީ، ރައްކައުތެރިކަމާއި ސަލާމަތަށް ބޭނުން ކޮންމެ މީހަކުމެ ކުރުން ނުހަނު އެދެވިގެންވާ ކަމެކެވެ. އެހެނީ، رَسُولُ الله  އަވަހާރަފުޅަށް އޮށޯވެވަޑައިގެންފި ނަމަ، އެ ގޮތަށް ކަންތައް ކުރައްވާކަމުގައި އިމާމު ބުޚާރީ ރިވާކުރައްވައިފައި ވެއެވެ.[232]\n...\nبِسْمِ اللَّهِ الرَّحْمَٰنِ الرَّحِيمِ\nاللهُ ގެ އިސްމުފުޅުގެ ބަރަކާތުން ފަށަމެވެ. އެއީ، اللهُ ގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ އީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n...\n(1) އޭ ރަސޫލާއެވެ! އިބަ ރަސޫލާ ވިދާޅުވާށެވެ! މީސްތަކުންގެ އެންމެހައި ކަންތައް އިޞްލާޙުކުރައްވާ، އެބައިމީހުންގެ، ސާހިބުވަންތަ إِلٰهُގެ ޙަޟްރަތުން މި އަޅާ ރައްކައުތެރިކަން ލިބިގަންނަމެވެ. އެހެނީ، އެންމެހައި ވަސްވާސްތަކަކުން އިންސާނާ ސަލާމަތްކޮށްދެއްވައި ރައްކައުތެރިކޮށްދެއްވޭނީ ވެސް، ހަމަ އެކަނި اللهُ އަށެވެ.","[229]- ‏اَلدَّلَائِلُ لِلإْمَامِ الْبَيْهَقِيِّ\r[230]- مَوْقِعُ الْمُصْحَفِ الإْلِكْتُرُونِي - التَّعْرِيفُ بِالسُّوَر\r[231]- حِصْنُ الْمُسْلِمِ لِلدُّكْتُورِ سَعِيدِ الْقَحْطَانِي\r[232]- صَحِيحُ الجَْامِعِ لِلإْمَامِ الْبُخَارِي"],["(2) އެ إِلٰهއީ، މީސްތަކުންގެ ހުރިހައިކަމެއް ތަދްބީރުކުރައްވާ އެބައިމީހުންގެ ރަސްވަންތަ إِلٰهއެވެ. އެންމެހައި މީސްތަކުން ވަނީ، އެ إِلٰهُގެ އެހީތެރިވަންތަކަމަށް ބޭނުންވެގެންނެވެ. ނަމަވެސް، މީސްތަކުންގެ ފަރާތުން އެއްވެސް އެހީއަކަށް، އެ إِلٰهُ ބޭނުންވެވޮޑިގެނެއް ނުވެއެވެ.",""],["(3) އެ إِلٰهއީ، މީސްތަކުންގެ ސާހިބުވަންތަ إِلٰهއެވެ. އެ إِلٰهُ ފިޔަވައި، އަޅުކަންކުރުން ޙައްޤުވެގެންވާ އެހެން އެއްވެސް إِلٰهއަކު، މީސްތަކުންނަކަށް ނުވެއެވެ.",""],["(4) ޝައިޠާނާގެ ނުބައިކަމުން މި އަޅާ ރައްކާތެރިކަން ލިބިގަންނަނީ، އެ إِلٰهُގެ ޙަޟްރަތުންނެވެ. އެހެނީ، އެ إِلٰهُ ހަނދުމަކުރުމުން، އިންސާނާ ޣާފިލުވާ ކޮންމެ ހިނދަކު، ޝައިޠާނާ އޭނާއަށް ވަސްވާސްދެއެވެ. އަދި، އެ إِلٰهُ ހަނދުމަކޮށް، އެ إِلٰهއަށް ޛިކްރުކުރާން ފެށުމުން، ޝައިޠާނާ ދުވެ ފިލައެވެ.",""],["(5) އެ ޝައިޠާނާއީ، މީސްތަކުންގެ ހިތަށް ވަސްވާސްތަކާއި ޝައްކުތައް ވައްދާ ޝައިޠާނާއެވެ.\nދަންނާށެވެ! ވަސްވާހަކީ، ޝައިޠާނާއަށް ކިޔަމަންވުމަށް މީސްތަކުންގެ ހިތަށް ޝައިޠާނާ ވައްދާ ވެއްދުންތަކެވެ. އެ ފަދަ ވަސްވާސްތައް ޝައިތާނާ ވައްދަނީ އެއްގޮތަކަށް ވެސް އަޑު ނީވޭ ގޮތަށެވެ.","[233]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَانِ الأشْقَر"],["(6) އެއީ، ޖިންނީންގެ ތެރެއިންނާއި އިންސީންގެ ތެރެއިންވާ ޝައިޠާނުންނެވެ. ދަންނާށެވެ! ޖިންނީންގެ ތެރޭގައިވާ ޝައިޠާނުންގެ މަސައްކަތަކީ، ނުފެނި ތިބެ އަޑު ނީވޭ ގޮތަށް، މީސްތަކުންގެ ހިތްތަކަށް ނުބައި ވަސްވާސްތައް ވެއްދުމެވެ. އިންސާނުންގެ ތެރޭގައިވާ ޝައިޠާނުންގެ މަސައްކަތަކީ، މީސްތަކުންގެ ގާތަށް ގޮސް، އޯގާވެރި ހެޔޮ އެދޭ ނަސޭހަތްތެރީން ކަމުގައި ހެދިގެން، ފާޙިޝު ކަންތައްތަކާއި، ނުބައި މުންކަރާތްތަކަކީ ރިވެތި ކަންތައްތަކެއް ކަމުގައި މީސްތަކުންނަށް ދެއްކުމެވެ. ދަންނާށެވެ! ކުއްޖަކު ދުނިޔެއަށް އުފަންވުމުން، އެ ކުއްޖާގެ ކައިރީގައި، اللهُ ގެ ނަންފުޅުގަނެ، އެ إِلٰهއަށް ޛިކްރުކޮށް، އެ إِلٰهُ ހަނދުމަކޮށްފި ނަމަ، އެ ކުއްޖާގެ ކިބައިން ޝައިޠާނާ ދުވެފިލައެވެ. އަދި އެ ކުއްޖާގެ ކައިރީގައި، اللهُ ގެ ނަންފުޅުނުގަނެ، އެ إِلٰهއަށް ޛިކްރުނުކޮށް، އެ إِلٰهُ ހަނދުމަނުކޮށްފި ނަމަ، ޝައިޠާނާ އެ ކުއްޖާއަށް ވަސްވާސްދެއެވެ. އެހެންކަމުން، ތިމާއާއި ތިމާގެ ދަރީން ޝައިޠާނާގެ ވަސްވާހުން ސަލާމަތްކޮށް ދެއްވުމަށް އެދި ދުޢާކޮށް، اللهُ ގެ ޙަޟްރަތުގައި ދަންނަވައި، އެ إِلٰهُގެ ޙަޟްރަތުން ރައްކައުތެރިކަމަށް އެދޭހުށިކަމެވެ.[234] ފަހެ، اللهُ  ދެއްވި ވާގިފުޅުން، ކީރިތި ޤުރްއާނުގެ ތިރީސް ވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ  ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރު ކޮށްދެއްވުން ވެސް މެއެވެ.\n...\nوَصَلَّى اللهُ وَسَلَّمَ عَلَى سَيِّدِنَا وَمَوْلَانَا مُحَمَّدٍ، وَعَلَى آلِهِ وَأَصْحَابِهِ، وَمَنْ تَبِعَهُمْ بِإِحْسَانٍ إِلَى يَوْمِ الدِّينَ. وَالْحَمْدُ لِلَّهِ رَبِّ الْعَالَمِينَ .","[234]- زُبْدَةُ التَّفْسِيرِ لِلدُّكْتُورِ مُحَمَّدِ بْنِ سُلَيْمَان الأْشْقَر"]]
