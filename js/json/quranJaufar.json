[["سُورَةُ الْفَاتِحَةއަކީ މައްކީ ސޫރަތެކެވެ. މި ސޫރަތުގައި ވަނީ ބިސްމިއާ އެކު (7) ހަތް އާޔަތެވެ. އެއީ، (1) އެއް رُكُوعއެވެ. ފަހެ، މި ސޫރަތަކީ، ކީރިތި ޤުރްއާނުގެ ސޫރަތްތަކުގެ ތެރެއިން ކުރު ސޫރަތެކެވެ. އަދި އެންމެ ގިނައިން ތަކުރާރުކޮށް ކިޔެވޭ ސޫރަތެވެ. ކޮންމެ ނަމާދެއްގެ ކޮންމެ ރަކްޢަތެއްގައި ވެސް ކިޔެވުން ފަރްޟުވެގެންވާ ސޫރަތެވެ. މި ސޫރަތަކީ، ކީރިތި ޤުރްއާނުގެ އެންމެ ފުރަތަމަ ސޫރަތެވެ. އަދި ކީރިތި ޤުރްއާނުގެ އެންމެ ފުރަތަމަ ސޫރަތަށް، فَاتِحَةُ الْكِتَابِގެ ނަމުން ނަންދެވިފައި ވަނީ، އެ ސޫރަތުން ކީރިތި ޤުރްއާން ފެށޭކަމަށް ޓަކައެވެ.\nއެހެންކަމުން، ކީރިތި ޤުރްއާނުގެ ސޫރަތްތައް ތަރުތީބުން ލިޔާ މީހަކު، ފުރަތަމަ ލިޔާން ފަށާނީ އެ ސޫރަތުންނެވެ. އަދި، ކީރިތި ޤުރްއާނުގެ ސޫރަތްތައް ތަރުތީބުން ކިޔަވާ މީހަކު، ފުރަތަމަ ކިޔަވާން ފަށާނީ ވެސް އެ ސޫރަތުންނެވެ. ނަމަވެސް، އެ ސޫރަތަކީ، ކީރިތި ޤުރްއާނުގެ ސޫރަތްތަކުގެ ތެރެއިން އެންމެ ފުރަތަމަ ބާވައިލެއްވުނު ސޫރަތެއް ނޫނެވެ. މި ސޫރަތް ބާވައިލެއްވުނީ سُورَةُ الْمُدَّثِّرِއަށް ފަހުގައެވެ.\nއަދި މި ސޫރަތަށް ކިޔޭ އެތައް ނަންތަކެއް ވެއެވެ. އެ ނަންތަކުގެ ތެރޭގައި، فَاتِحَةُ الْكِتَابِ (ފޮތުގެ ފެށުން) أُمُّ الْكِتَابِ (ފޮތުގެ އަޞްލު) السَّبْعُ الْمَثَانِي)ގިނަގިނައިން ތަކުރާރުކުރެވޭ ހަތް އާޔަތް) سُوْرَةُ الْحَمْدِ (އެންމެހައި ޙަމްދުޘަނާއާއި ތަޢުރީފުގެ ސޫރަތް) سُورَةُ الصَّلَاةِ (ނަމާދުގެ ސޫރަތް) އަދި الْوَاقِيَةُ (ރައްކައުތެރިކަމާއި ސަލާމަތްކަން ދެނިވި ސޫރަތް) މި ނަންތައް ހިމެނެއެވެ.\nމި ސޫރަތް ފެށިފައި ވަނީ، اللهُ سُبحَانَهُ وَتَعَالَىއަށް ޙަމްދާއި ތަޢުރީފު ދެންނެވުމުގެ ޞީޣާއަކުންނެވެ.އެ ޞީޣާއަކީ، އެ إِلٰهُގެ މަތިވެރިވަންތަކަމާއި، މާތްވަންތަކަމާއި، ކިބްރިޔާވަންތަކަން ބަޔާންކުރުމުގެ ޞީޣާތަކުގެ ތެރެއިން ޞީޣާއެއްކަމުގައިވާ «الْحَمْدُ لِلَّهِ» މި ޞީޣާއެވެ.ވުމާއެކު، މި ސޫރަތަކީ އެ ޞީޣާއިން ފެށިފައިވާ ފަސް ސޫރަތުގެ ތެރެއިން އެއް ސޫރަތެވެ. އަނެއް ހަތަރު ސޫރަތަކީ: سُورَةُ الْأَنْعَامއާއި، سُورَةُ الْكَهْفއާއި، سُورَةُ سَبَأއާއި، سُورَةُ فَاطِرއެވެ.[1] \nއަދި، الله سُبحَانَهُ وَتَعَالَىގެ ރިވެތި އިސްމުފުޅުތަކުގެ ތެރެއިން، اللهُ މި އިސްމުފުޅާއި، الرَّحْمٰنُ މި އިސްމުފުޅާއި، الرَّحِيمُ މި އިސްމުފުޅާއި، މި ތިން އިސްމުފުޅު މި ސޫރަތުގައި އައިސްފައި ވެއެވެ. ފަހެ، ޖުމުލަ ގޮތެއްގައި މި ސޫރަތުގައި ހިމެނެނީ، އިސްލާމް ދީނުގެ އަޞްލުތަކާއި ފަރްޢުތަކުގެ ވާހަކައެވެ.\nއިސްލާމީ ޢަޤީދާގެ އަޞްލުތަކުގެ ތެރެއިން، اللهُ سُبحَانَهُ وَتَعَالَىގެ ރިވެތި އިސްމުފުޅުތަކާއި ސިފަފުޅުތަކަށް އީމާންވުމާއި، އާޚިރަތް ދުވަހަށް އީމާންވުމުގެ ވާހަކައެވެ. اللهُ سُبحَانَهُ وَتَعَالَىގެ ޙަޟްރަތަށް ކުއްތަންވެ، އެ إِلٰهُގެ ޙަޟްރަތުގައި ދުޢާ ދަންނަވައި، ހުރިހައި ކަމެއްގައި ވެސް، އެ إِلٰهُގެ ޙަޟްރަތުން އެހީއާއި މަދަދަށް އެދި ދަންނަވައި، ހުރިހައި އަޅުކަމެއް، އެ إِلٰهއަށް ޚާލިޞްކުރުމުގެ ވާހަކައެވެ.\nއަދި ޙައްޤު ދީނުގެ މަގަށް މަގުދައްކަވައި، އެ މަގުން ހިނގުމުގެ ތައުފީޤު ދެއްވައި، އެ إِلٰهُގެ ޙަޟްރަތަށް ދެވިއްޖައުމަށް ދާނދެން، އެ މަގުގައި ސާބިތުކޮށް ދެއްވުން އެދި، އެ إِلٰهُގެ ޙަޟްރަތުގައި ދެންނެވުމުގެ ވާހަކައެވެ.\nއަދި އެ ބައެއްގެ މައްޗަށް، اللهُ سُبحَانَهُ وَتَعَالَى ކޯފާލެއްވި ޔަހޫދީންނާއި، އެ إِلٰهُގެ މަގުން އެއްކިބާވެ މަގުފުރެދުނު ނަޞާރައިންނާ އަދި އެ ދެބައިމީހުންނާ އެއްގޮތްވެގަނެގެން އުޅޭ މީހުންގެ ގޮތްތަކުން އެއްކިބާވެ އުޅުމުގެ މަގު ފަހިކޮށްދެއްވުން އެދި، އެ إِلٰهُގެ ޙަޟްރަތުގައި ދެންނެވުމުގެ ވާހަކައެވެ. އަދި ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުން ހިންގެވި މަގުން ހިނގުމުގެ ތައުފީޤުދެއްވުން އެދި، اللهُ سُبحَانَهُ وَتَعَالَىގެ ޙަޟްރަތުގައި ދެންނެވުމުގެ ވާހަކައެވެ.\nއަދި، އިސްވެދިއަ ބައެއް އުންމަތްތަކުގެ ވާހަކައާއި، ބާއްޖަވެރީންގެ ދަރަޖަތަކާއި، އަބާއްޖަވެރީންގެ ދާއިމީ ގޮވަތީގެ ވާހަކަ މި ސޫރަތުގައި ވެއެވެ. އަދި اللهُ سُبحَانَهُ وَتَعَالَىއަށް އަޅުކަންކުރުމުގައި، އެ إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުން ދުރުވެ، ހަމައެކަނި އެ إِلٰهއަށް އަޅުކަންކުރުމަށް މި ސޫރަތުގައި އަމުރުކުރައްވައިފައި ވެއެވެ.[2] \nފަހެ، މި ސޫރަތުގެ ކުރީކޮޅުގައި ވަނީ، اللهُ سُبحَانَهُ وَتَعَالَىއަށް ޙަމްދުޘަނާ ދަންނަވާނޭ ގޮތާއި، އެ إِلٰهُގެ ރުބޫބިއްޔަވަންތަކަމާއި، ރަޙުމަތްވަންތަކަމާއި، ޢަދްލުވަންތަކަމާއި، އެ إِلٰهُގެ ރަސްވަންތަކަމާއި، މަތިވެރިވަންތަކަމާއި، އޯގާވަންތަކަމުގެ ބޮޑުކަމާއި، ތަނަވަސްވަންތަކަމުގެ ވާހަކައެވެ. ފަހުކޮޅުގައި ވަނީ، اللهُ سُبحَانَهُ وَتَعَالَىގެ އަޅާ، އޭނާގެ ސާހިބުވަންތަ إِلٰهُގެ އުލޫހިއްޔަވަންތަކަން ޤަބޫލުކޮށް، އެ إِلٰهއަށް އަޅުކަންކޮށް، ދުޢާކޮށް، އެ إِلٰهُގެ ޙަޟްރަތުގައި މުނާޖާދަންނަވާނޭ ގޮތެވެ.[3] \nދަންނާށެވެ! މައްކީ ސޫރަތްތަކަކީ، رَسُولُ اللهِ ﷺ ހިޖުރައަށް ވަޑައިގަތުމުގެ ކުރީން ބާވައިލެއްވުނު ކޮންމެ ސޫރަތެކެވެ. މަދަނީ ސޫރަތްތަކަކީ، رَسُولُ اللهِ ﷺ ހިޖުރައަށް ވަޑައިގަތުމަށް ފަހު ބާވައިލެއްވުނު ކޮންމެ ސޫރަތެކެވެ.\nފަހެ، މައްކީ ސޫރަތްތަކުގެ ތެރެއިން ގިނަ ސޫރަތްތަކަކީ ކުރު ސޫރަތްތަކެކެވެ. ޖުމުލަ ގޮތެއްގައި މައްކީ ސޫރަތްތަކުގައި ވަނީ، އިސްލާމް ދީނުގެ ޢަޤީދާއާ ގުޅޭ ވާހަކަތަކެވެ. اللهُ سُبحَانَهُ وَتَعَالَىގެ އެއްކައުވަންތަކަން މީސްތަކުންގެ ހިތްތަކުގައި އަށަގެންނެވުމާއި، އާޚިރަތް ދުވަހާއި، އެ ދުވަހުގައި ހިނގާނޭ ކަންތައްތަކުގެ ވާހަކަތަކެވެ.\nމައްކީ ސޫރަތްތަކުގައި، އެ ވާހަކަތައް ޖުމުލަ ގޮތެއްގައި އައިސްފައިވާ ސަބަބަކީ، ޤުރްއާން ބާވައިލެއްވިފައި ވަނީ ޢަރަބީންގެ ތެރެއިން ބަސްމޮށުންތެރިކަމަށް އެންމެ ކުޅަދާނަ އެންމެ ފަޞާޙަތްތެރި މީހުންގެ ތެރެއަށް ކަމުގައި ވާތީ، އެ ވާހަކަތައް އެބައިމީހުންނަށް ރަނގަޅަށް ވިސްނޭނޭތީއެވެ.\nމަދަނީ ސޫރަތްތަކުގެ ތެރެއިން ގިނަ ސޫރަތްތަކުގައި ޝަރްޢީ ޙުކުމްތައް ތަފްޞީލުކޮށް އައިސްފައި ވެއެވެ. އެ ސޫރަތްތަކުގައި، މުސްލިމުންގެ އިތުރަށް ޔަހޫދީންނާއި، ނަޞާރާއިންނާއި، އެ ނޫން މީހުންނާ ވެސް މުޚާޠަބުވެވިފައި ވެއެވެ. އަދި اللهُ سُبحَانَهُ وَتَعَالَىއަށް އަޅުކަންކުރާނޭ ގޮތާއި، ޖަމާޢަތްތަކާއި ފަރުދުންގެ މެދުގައި މުޢާމަލާތުކުރާނޭ ޤަވާޢިދުތަކާއި، ރަށްވެހިކަމާއި، ސިޔާސަތާއި، ބިންމަތީގައި އިސްލާމީ ވެރިކަމެއް ޤާއިމު ކުރެވޭނޭ އުޞޫލުތަކާއި، ޝަރީޢަތުގެ ތަފާތު ޙުކުމްތައް އެ ސޫރަތްތަކުގައި ކަނޑައަޅުއްވައިފައި ވެއެވެ.\nފަހެ، މި ސޫރަތުގެ އިތުރުކަމާއި މާތްކަމާ ބެހޭ ގޮތުން، أَبُو سَعِيدٍ رَافِعُ بْن المُعَلَّى رَضِيَ اللَّهُ عَنْهُގެ އަރިހުން ރިވާވެގެން ވެއެވެ. رَافِعُ بْن المُعَلَّى ވިދާޅުވިއެވެ. رَسُوْلُ اللهِ ﷺ ތިމަންނާއަށް ޙަދީޘުކުރެއްވިއެވެ. «أَلاَ أُعَلِّمُكَ أَعْظَمَ سُورَةٍ فِي الْقُرْآنِ قَبْلَ أَنْ تَخْرُجَ مِنَ الْمَسْجِدِ»، فَأَخَذَ بِيَدِي، فَلَمَّا أَرَدْنَا أَنْ نَخْرُجَ، قُلْتُ: يَا رَسُولَ اللَّهِ، إِنَّكَ قُلْتَ: «لَأُعَلِّمَنَّكَ أَعْظَمَ سُورَةٍ مِنَ الْقُرْآنِ» قَالَ: «الْحَمْدُ لِلَّهِ رَبِّ الْعَالَمِين، هِيَ السَّبْعُ الْمَثَانِي، وَالْقُرْآنُ الْعَظِيمُ الَّذِي أُوتِيتُهُ»[4] \nމާނައީ: ”ތިބާ މިސްކިތުން ނުކުމެވަޑައިގަތުމުގެ ކުރީގައި، ކީރިތި ޤުރްއާނުގައިވާ އެންމެ މަތިވެރި ސޫރަތަކީ ކޮބައިކަން ތިމަން ރަސޫލާ ތިބާއަށް ވިދާޅުވެދެއްވަންތޯއެވެ؟“ ފަހެ، މި ފަދައިން ޙަދީޘުކުރެއްވުމަށް ފަހު، ތިމަންގެ އަތުގައި އެ ރަސޫލާ ހިއްޕެވިއެވެ. އެއަށްފަހު، ތިމަންމެންނަށް މިސްކިތުން ނުކުމެވުމާ ކައިރިވުމުން ތިމަން ދެންނެވީމެވެ.\n”އޭ اللهُގެ ރަސޫލާއެވެ! ހަމަކަށަވަރުން، ކީރިތި ޤުރްއާނުގައިވާ އެންމެ މަތިވެރި ސޫރަތަކީ ކޮބައިކަން އަޅުގަނޑަށް އުނގަންނަވައިދެއްވާނޭ ކަމުގައި، އިބަ ރަސޫލާ ވިދާޅުވީމު ނޫންތޯއެވެ؟“ ރަސޫލާ ޙަދީޘުކުރެއްވިއެވެ. ”އެއީ، (الْحَمْدُ لِلّهِ رَبِّ الْعَالمَِيْن) މި ސޫރަތެވެ. އެ ސޫރަތަކީ، ކީރިތި ޤުރްއާނުގެ އާޔަތްތަކުގެ ތެރެއިން ގިނަގިނައިން ތަކުރާރުކޮށް ކިޔެވޭ ހަތް އާޔަތެވެ. އަދި މާތްކަމާއި އިތުރުކަން ބޮޑު ކީރިތި ޤުރްއާނުގެ އެހެނިހެން އާޔަތްތައް ވެސް، ތިމަން ރަސޫލާއަށް ދެއްވުނެވެ.“\nކައު އިތުރު ރަސޫލާގެ އަރިހުގައި ހުންނަވައިގެން، أُبَيُّ بْن كَعْبٍ رَضِيَ اللَّهُ عَنْهُ، سُورَةُ الْفَاتِحَة ކިޔަވައިވިދާޅުވުމުން ޙަދީޘުކުރެއްވިއެވެ. «وَالَّذِي نَفْسِي بِيَدِهِ، مَا أُنْزِلَ فِي التَّوْرَاةِ، وَلَا فِي الْإِنْجِيلِ، وَلَا فِي الزَّبُورِ، وَلَا فِي الْفُرْقَانِ مِثْلُهَا، إِنَّهَا السَّبْعُ الْمَثَانِي، وَالْقُرْآنُ الْعَظِيمُ الَّذِي أُعْطِيتُ»[5] \nމާނައީ: ”ތިމަން ރަސޫލާގެ ފުރާނަފުޅު، އެ إِلٰهُގެ އަތްޕުޅުގައިވާ، إِلٰهُގެ ޛާތުފުޅު ގަންދެއްވައި ވިދާޅުވަމެވެ. ތައުރާތުގައި ވެސް، އިންޖީލުގައި ވެސް، ޒަބޫރުގައި ވެސް އަދި، ކީރިތި ޤުރްއާނުގައި ވެސް، سُورَةُ الْفَاتِحَةއާ އެއްފަދަ އެހެން ސޫރަތެއް ނުވެއެވެ. ހަމަކަށަވަރުން، އެ ސޫރަތަކީ، ކީރިތި ޤުރްއާނުގެ އާޔަތްތަކުގެ ތެރެއިން ގިނަގިނައިން ތަކުރާރުކޮށް ކިޔެވޭ ހަތް އާޔަތެވެ. އަދި މާތްކަމާއި އިތުރުކަން ބޮޑު، ކީރިތި ޤުރްއާނުގެ އެހެނިހެން އާޔަތްތައް ވެސް، ތިމަން ރަސޫލާއަށް ދެއްވުނެވެ.“\nابْنُ عَبَّاسٍ رَضِيَ اللَّهُ عَنْهُ ވިދާޅުވިކަމުގައި ރިވާވެގެން ވެއެވެ. «بَيْنَمَا جِبْرِيلُ قَاعِدٌ عِنْدَ النَّبِيِّ صَلَّى اللهُ عَلَيْهِ وَسَلَّمَ، سَمِعَ نَقِيضًا مِنْ فَوْقِهِ، فَرَفَعَ رَأْسَهُ، فَقَالَ: «هَذَا بَابٌ مِنَ السَّمَاءِ فُتِحَ الْيَوْمَ لَمْ يُفْتَحْ قَطُّ إِلَّا الْيَوْمَ، فَنَزَلَ مِنْهُ مَلَكٌ، فَقَالَ: هَذَا مَلَكٌ نَزَلَ إِلَى الْأَرْضِ لَمْ يَنْزِلْ قَطُّ إِلَّا الْيَوْمَ، فَسَلَّمَ، َقَالَ: أَبْشِرْ بِنُورَيْنِ أُوتِيتَهُمَا لَمْ يُؤْتَهُمَا نَبِيٌّ قَبْلَكَ: فَاتِحَةُ الْكِتَابِ، وَخَوَاتِيمُ سُورَةِ الْبَقَرَةِ، لَنْ تَقْرَأَ بِحَرْفٍ مِنْهُمَا إِلَّا أُعْطِيتَهُ»[6] މާނައީ: ”އެއް ދުވަހަކު، جِبْرِيلُ عَلَيهِ السَّلَامُ ވަޑައިގެން، رَسُولُ الله ﷺގެ އަރިހުގައި އިންނަވަނިކޮށް، جِبْرِيلُ عَلَيهِ السَّلَامُގެ އިސްތަށިފުޅާ ދިމާ މަތީން ވަރަށް ގަދަ އަޑެއް އިވުނެވެ.\nއެ ހިނދު، جِبْرِيلُ عَلَيهِ السَّلَامُގެ އިސްތަށިފުޅު މައްޗަށް އުފުއްލަވައިލެއްވުމަށް ފަހު، ވިދާޅުވިއެވެ. އެ އިވުނީ، އުޑުގެ ދޮރުކޮޅެއް މިއަދު ހުޅުއްވެވުނު އަޑެވެ. އަދި މިއަދު ނޫނީ، އެ ދޮރުކޮޅު ފަހަރެއްގައި ވެސް ނުހުޅުއްވެވެއެވެ.\nދެންފަހެ، އެ ދޮރުކޮޅުން މަލާއިކަތަކު ފައިބައިވަޑައިގެންނެވިއެވެ. އެ ހިނދު، جِبْرِيلُ عَلَيهِ السَّلَامُ ވިދާޅުވިއެވެ. މި ހުންނެވީ، ބިމަށް ފައިބައިވަޑައިގެންނެވި މަލާއިކަތާއެވެ. މިއަދު ނޫނީ، ދުވަހަކު ވެސް، އެ މަލާއިކަތާ ބިމަށް ފައިބައިވަޑައިގެންފައެއް ނުވެއެވެ. އެ ހިނދު، އެ މަލާއިކަތާ ވަޑައިގެން ސަލާމްކުރެއްވިއެވެ.\nއަދި رَسُولُ اللهِ ﷺއާ މުޚާޠަބުކުރައްވައި ވިދާޅުވިއެވެ. ތިބާއަށް ދެއްވިގެންވާ ދެ ނޫރާ މެދުގައި އުފައުފުޅުކުރައްވާށެވެ! އެއީ، އިބަ ރަސޫލާގެ ކުރީން އެއްވެސް ނަބިއްޔަކަށް ދެއްވުނު އެއްޗެއް ނޫނެވެ. އެއީ، فَاتِحَةُ الْكِتَابِއާއި، سُورَةُ الْبَقَرَةގެ ފަހު ދެ އާޔަތެވެ. ފަހެ، އެ އާޔަތްތަކުގައިވާ އެންމެ އަކުރެއް، އިބަ ރަސޫލާ ކިޔަވައިވިދާޅުވިއަސް، އޭގައިވާ މަތިވެރި ދަރަޖަ، އިބަ ރަސޫލާއަށް ލިބިވަޑައިނުގެން ނުދާހުއްޓެވެ. އަދި ފުރިހަމަ އީމާންކަމާ އެކުގައި އެ އާޔަތްތައް ކިޔެވި ކޮންމެ މުސްލިމަކަށް ވެސް ނުލިބި ނުދާހުއްޓެވެ.“\nسُورَةُ الْفَاتِحَة ކިޔެވުމަކީ، ޖިސްމާނީ ބަލިތަކަށް ޝިފާ ލިބޭ ކަމެއް ކަން ސުންނަތުންނާއި ތަޖުރިބާއިން ސާބިތުވެއެވެ. عَنْ أَبِي سَعِيدٍ الْخُدْرِيِّ، قَالَ: نَزَلْنَا مَنْزِلًا، فَأَتَتْنَا امْرَأَةٌ فَقَالَتْ: إِنَّ سَيِّدَ الْحَيِّ سَلِيمٌ، لُدِغَ، فَهَلْ فِيكُمْ مِنْ رَاقٍ؟ فَقَامَ مَعَهَا رَجُلٌ مِنَّا، مَا كُنَّا نَظُنُّهُ يُحْسِنُ رُقْيَةً، فَرَقَاهُ بِفَاتِحَةِ الْكِتَابِ فَبَرَأَ، فَأَعْطَوْهُ غَنَمًا، وَسَقَوْنَا لَبَنًا، فَقُلْنَا: أَكُنْتَ تُحْسِنُ رُقْيَةً؟ فَقَالَ: مَا رَقَيْتُهُ إِلَّا بِفَاتِحَةِ الْكِتَابِ قَالَ فَقُلْتُ: لَا تُحَرِّكُوهَا حَتَّى نَأْتِيَ النَّبِيَّ صَلَّى اللهُ عَلَيْهِ وَسَلَّمَ.\nفَأَتَيْنَا النَّبِيَّ صَلَّى اللهُ عَلَيْهِ وَسَلَّمَ فَذَكَرْنَا ذَلِكَ لَهُ، فَقَالَ: «مَا كَانَ يُدْرِيهِ أَنَّهَا رُقْيَةٌ؟ اقْسِمُوا وَاضْرِبُوا لِي بِسَهْمٍ مَعَكُمْ».[7] \nމާނައީ: أَبُو سَعِيدٍ الْخُدْرِيِّ رَضِيَ اللَّهُ عَنْهُގެ އަރިހުން ރިވާވެގެން ވެއެވެ. އެ ޞަޙާބީ ވިދާޅުވިއެވެ. ތިމަންމެން ކުރި ދަތުރެއްގެ މަތީގައި ކޮންމެވެސް ތަނަކަށް ފޭބީމުއެވެ. އެ ވަގުތު އެ ތަނަށް އަންހެނަކު އައެވެ. އަދި އެ އަންހެން މީހާ ބުންޏެވެ. ”މި ސަހަރުގެ ވެރިޔާގެ ގަޔަށް ބިޗުލެއް ކަހަލަ އެއްޗެއްގެ ވިހަ ކައްޓެއް ހެރިއްޖެއެވެ. ފަހެ، ތިޔަބައިމީހުންގެ ތެރޭގައި ރުޤްޔާކުރާ މީހަކު ވޭހެއްޔެވެ؟“\nދެން، އެ އަންހެން މީހާއާ އެކު ތިމަންމެންގެ ތެރެއިން ކޮންމެވެސް ބޭފުޅަކު ވަޑައިގަތެވެ. އަދި އެ ބޭފުޅަކީ، ރުޤްޔާކުރައްވާން ފުރިހަމައަށް ދެނެވަޑައިގަންނަވާ ބޭފުޅަކު ކަމަކަށް ތިމަންމެން ހީއެއް ނުކުރަމެވެ. ދެން، އެ ބޭފުޅަކު ވަޑައިގެން ސޫރަތުލް ފާތިޙާ ކިޔަވައިވިދާޅުވެ ރުޤްޔާކުރެއްވިއެވެ. ދެން، ކަށިހެރި ވިހަވެފައިވާ މީހާއަށް ޝިފާލިބި އެ ބަލި ފަސޭހަވިއެވެ.\nއަދި އެ ކަމަށް ޓަކައި އެ ބޭފުޅަކަށް ބަކަރިތަކެއް ދިނެވެ. އަދި އޭގެ އިތުރަށް ތިމަންމެން ބޯނޭ ކިރު ވެސް ދިނެވެ. ދެން، އެ ތަނަށް ވަޑައިގެން ރުޤްޔާކުރެއްވި ޞަޙާބީއަށް ތިމަންމެން ދެންނެވީމެވެ. ”ރުޤްޔާކުރައްވާން ތިބާ ދެނެވަޑައިގަންނަވަމުތޯއެވެ؟“ ދެން އެ ޞަޙާބީ ވިދާޅުވިއެވެ. ”ސޫރަތުލް ފާތިޙާ ފިޔަވައި އިތުރު އެއްޗެއް ތިމަން ނުކިޔަވަމެވެ.“ ދެން، އެ ތާނގައި ތިއްބެވި ޞަޙާބީންނަށް ތިމަން ދެންނެވީމެވެ. ”رَسُولُ اللهِ ﷺގެ އަރިހަށް ދެވޭނދެން އެބައިމީހުން ދިން ބަކަރިތަކަށް އެއްވެސް ގޮތެއް ނަހައްދަވާށެވެ!“\nދެންފަހެ، ތިމަންމެންނަށް މަދީނާއަށް އާދެވުމުން، رَسُولُ الله ﷺގެ އަރިހަށް ތިމަންމެން ދިޔައީމެވެ. އަދި އެ ހިނގި ކަންތައްތަކުގެ ވާހަކަ، އެ ރަސޫލާގެ އަރިހުގައި ތިމަންމެން ދެންނެވީމެވެ.\nދެން، އެ ކަން އެ ގޮތަށް ކުރައްވާން އެނގިވަޑައިގެންނެވި ކަމާ މެދު އަޖައިބުވެވަޑައިގެން ހުންނަވައި، ކައު އިތުރު ރަސޫލާ ޙަދީޘުކުރެއްވިއެވެ. ”سُورَةُ الْفَاتِحَة އަކީ ރުޤްޔާއެއް ކަން އެ ޞަޙާބީއަށް އެނގިވަޑައިގަތީ ކިހިނަކުންހެއްޔެވެ! އެ ބަކަރިތައް ބައްސަވާށެވެ! އަދި އެއިން ބައެއް، ތިމަން ރަސޫލާއަށް ވެސް ދެއްވާށެވެ!“\nسُورَةُ الْفَاتِحَة ކިޔެވުމަކީ، اللهُ سُبحَانَهُ وَتَعَالَىގެ ޙަޟްރަތުގައި ބަސްދަންނަވައި މުނާޖާދެންނެވޭ ކަމެކެވެ. أَبُو هُرَيْرَةَ رَضِيَ اللَّهُ عَنْهُ ރިވާކުރައްވައިފައިވާ ޙަދީޘުފުޅެއްގައި އައިސްފައި ވެއެވެ. رَسُولُ اللهِ ﷺ ޙަދީޘުކުރެއްވިއެވެ. اللهُ سُبحَانَهُ وَتَعَالَى ވަޙީކުރެއްވިއެވެ. «قَسَمْتُ الصَّلَاةَ بَيْنِي وَبَيْنَ عَبْدِي نِصْفَيْنِ، وَلِعَبْدِي مَا سَأَلَ، فَإِذَا قَالَ الْعَبْدُ: (الْحَمْدُ لِلَّهِ رَبِّ الْعَالَمِينَ) قَالَ اللهُ تَعَالَى: حَمِدَنِي عَبْدِي، وَإِذَا قَالَ: (الرَّحْمَنِ الرَّحِيمِ) قَالَ اللهُ تَعَالَى: أَثْنَى عَلَيَّ عَبْدِي، وَإِذَا قَالَ: (مَالِكِ يَوْمِ الدِّينِ) قَالَ: مَجَّدَنِي عَبْدِي، فَإِذَا قَالَ: (إِيَّاكَ نَعْبُدُ وَإِيَّاكَ نَسْتَعِينُ) قَالَ: هَذَا بَيْنِي وَبَيْنَ عَبْدِي، وَلِعَبْدِي مَا سَأَلَ، فَإِذَا قَالَ: (اهْدِنَا الصِّرَاطَ الْمُسْتَقِيمَ صِرَاطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ) قَالَ: هَذَا لِعَبْدِي وَلِعَبْدِي مَا سَأَلَ»[8] \nމާނައީ: ”ތިމަން إِلٰهއާއި ތިމަން إِلٰهُގެ އަޅާއާ ދެމެދު، ތިމަން إِلٰهُ ވަނީ، سُورَةُ الْفَاتِحَة ހަމަހަމައަށް ދެ ބަޔަކަށް ބައްސަވައިފައެވެ. އަދި، ތިމަން إِلٰهُގެ އަޅާ، ތިމަން إِلٰهُގެ ޙަޟްރަތުގައި އެދި ދެންނެވި ކަމެއް، ތިމަން إِلٰهُގެ އަޅާއަށް، ތިމަން إِلٰهُ ފުއްދަވައިދެއްވާހުށީމެވެ.\nފަހެ، اللهُ سُبحَانَهُ وَتَعَالَىގެ އަޅާ (الْحَمْدُ لِلَّهِ رَبِّ الْعَالَمِينَ) މި ފަދައިން ކިޔެވުމުން، اللهُ سُبحَانَهُ وَتَعَالَى ވަޙީކުރައްވާނެތެވެ. ތިމަން إِلٰهُގެ އަޅާ ތިމަން إِلٰهއަށް ޙަމްދުދަންނަވައިފިއެވެ. ދެން، اللهُ سُبحَانَهُ وَتَعَالَىގެ އަޅާ (الرَّحْمَنِ الرَّحِيمِ) މި ފަދައިން ކިޔެވުމުން، اللهُ سُبحَانَهُ وَتَعَالَى ވަޙީކުރައްވާނެތެވެ. ތިމަން إِلٰهُގެ އަޅާ، ތިމަން إِلٰهއަށް ތަޢުރީފުކޮށް ޘަނާދަންނަވައިފިއެވެ. ދެން، اللهُ سُبحَانَهُ وَتَعَالَىގެ އަޅާ (مَالِكِ يَوْمِ الدِّينِ) މި ފަދައިން ކިޔެވުމުން، اللهُ سُبحَانَهُ وَتَعَالَى ވަޙީކުރައްވާނެތެވެ. ތިމަން إِلٰهُގެ އަޅާ، ތިމަން إِلٰهُގެ މަތިވެރިވަންތަކަން ބަޔާންކޮށްފިއެވެ. ދެން، اللهُ سُبحَانَهُ وَتَعَالَىގެ އަޅާ (إِيَّاكَ نَعْبُدُ وَإِيَّاكَ نَسْتَعِينُ) މި ފަދައިން ކިޔެވުމުން، اللهُ سُبحَانَهُ وَتَعَالَى ވަޙީކުރައްވާނެތެވެ. މި ކަމަކީ، ތިމަން إِلٰهُގެ އަޅާއާއި ތިމަން إِلٰهއާ ދެމެދުގައި އޮތް ކަމެކެވެ. ވީމާ، ތިމަން إِلٰهُގެ އަޅާއަށް އެ އަޅާ އެދުނު ކަމެއް ހުއްޓެވެ. ދެން، اللهُ سُبحَانَهُ وَتَعَالَىގެ އަޅާ (اهْدِنَا الصِّرَاطَ الْمُسْتَقِيمَ صِرَاطَ الَّذينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ) މި ފަދައިން ކިޔެވުމުން، اللهُ سُبحَانَهُ وَتَعَالَى ވަޙީކުރައްވާނެތެވެ. މި ކަން މިވަނީ، ތިމަން إِلٰهُގެ އަޅާއަށް ޓަކައެވެ. އަދި ތިމަން إِلٰهُގެ އަޅާއަށް އެ އަޅާ އެދުނު ކަމެއް ހުއްޓެވެ.“\nأَبُو هُرَيْرَةَ رَضِيَ اللَّهُ عَنْهُގެ އަރިހުން ރިވާވެގެން ވެއެވެ. رَسُولُ اللهِ ﷺ ޙަދީޘުކުރެއްވިއެވެ. «مَنْ صَلَّى صَلَاةً لَمْ يَقْرَأْ فِيهَا بِأُمِّ الْقُرْآنِ فَهِيَ خِدَاجٌ هِيَ خِدَاجٌ هِيَ خِدَاجٌ غَيْرُ تَمَامٍ» فَقِيلَ لِأَبِي هُرَيْرَةَ: إِنَّا نَكُونُ وَرَاءَ الْإِمَامِ؟ فَقَالَ: «اقْرَأْ بِهَا فِي نَفْسِكَ»[9] މާނައީ: ”މީހަކު، سُورَةُ الْفَاتِحَة ނުކިޔަވައި ނަމާދެއް ކޮށްފި ކަމުގައި ވާނަމަ، ފަހެ، އެ ނަމާދު އުނިވެއްޖެއެވެ. އެ ނަމާދު އުނިވެއްޖެއެވެ. އެ ނަމާދު އުނިވެއްޖެއެވެ. ފުރިހަމައެއް ނުވެއެވެ.“ ދެން އެ ހިނދު، أَبُو هُرَيْرَة رَضِيَ اللَّهُ عَنْهُއަށް ދެންނެވުނެވެ. ”ތިމަންމެން، އިމާމާގެ ފަހަތުގައި ތިބޭއިރު، سُورَةُ الْفَاتِحَة ކިޔަވާނީ ކިހިނަކުންތޯއެވެ؟“ ވިދާޅުވިއެވެ. ”ތިބާގެ ހިތުން ތިބާ އެ ސޫރަތް ކިޔަވާށެވެ.“\nމި ސޫރަތް ބާވައިލެއްވުން\nعَلِيُّ بْنُ أَبِي طَالِبٍ رَضِيَ اللَّهُ عَنْهُގެ އަރިހުން ރިވާވެފައިވާ ކަމުގައި، الْإِمِامُ الْوَاحِدِي ނަޤްލުކުރެއްވިއެވެ. رَسُولُ اللهِ ﷺގެ މައްޗަށް ވަޙީ ބާވައިލައްވާން ފެއްޓެވިފައި ވަނިކޮށް، އެ ރަސޫލާ، ގެކޮޅުން ނުކުމެވަޑައިގެންފި ނަމަ، «يَا مُحَمَّدُ» މި ފަދައިން ކިޔައި އެ ސާހިބާއަށް ގޮވައިލެވޭ އަޑު އިވިވަޑައިގަންނަވާ ކަމުގައި ވިއެވެ. ވުމާއެކު، އެ ފަދައިން ގޮވައިލެވޭ އަޑު އިވިވަޑައިގެންފި ނަމަ، ބިރުފުޅުން ފިލާވަޑައިގަންނަވައެވެ.\nދެން، އެ ޚަބަރު وَرَقَةُ بْنُ نَوْفَلއަށް ލިބިވަޑައިގަތުމުން ކައު އިތުރު ރަސޫލާއަށް ދެންނެވިއެވެ. ”އެ ގޮތަށް، ތިބާއަށް ގޮވައިލެވޭ އަޑު އިވިވަޑައިގެންފިނަމަ، އެ ފަރާތަކުން ތިބާއަށް އެ ދަންނަވާ އެއްޗެއްގެ އަޑު ރަނގަޅަށް އެއްސެވުމަށް ޓަކައި ފިލާވަޑައިނުގެން، ސާބިތުވެވަޑައިގެން ހުންނަވާށެވެ.“\nعَلِيُّ بْنُ أَبِي طَالِب ވިދާޅުވިއެވެ. وَرَقَةُ بْنُ نَوْفَلُގެ އެ ވަޞިއްޔަތަށް ފަހު، އެއްފަހަރަކު ކައު އިތުރު ރަސޫލާ ގެކޮޅުން ނުކުމެވަޑައިގަތް ހިނދު «يَا مُحَمَّدُ» މި ފަދައިން ކިޔައި، އެ ރަސޫލާއަށް ގޮވައިލެވުމުން، ޖަވާބުގައި «لَبَّيْكَ» މިފަދައިން ވިދާޅުވިއެވެ. އެ ފަދައިން ވިދާޅުވުމުން ދެންނެވުނެވެ. ”ތިބާ ވިދާޅުވާށެވެ!“ «أَشْهَدُ أَنْ لَا إِلٰهَ إِلَّا اللَّهُ وَأَشْهَدُ أَنَّ مُحَمَّدًا رَسُولُ اللَّهِ» މާނައީ: ” اللهُ މެނުވީ ޙައްޤުގޮތުގައި އަޅުކަންކުރެވޭ އެހެން އެއްވެސް ފަރާތެއް ނުވާ ކަމަށް އަޅު ހެކިވަމެވެ. އަދި مُحَمَّدُ ﷺއީ، اللهُގެ ރަސޫލާކަމަށް ވެސް އަޅު ހެކިވަމެވެ.“ ދެން، އެއަށްފަހު ދެންނެވުނެވެ. ”ތިބާ ވިދާޅުވާށެވެ!“ (الْحَمْدُ لِلَّهِ رَبِّ الْعَالَمِينَ) (الرَّحْمَنِ الرَّحِيمِ) (مَالِكِ يَوْمِ الدِّينِ) (إِيَّاكَ نَعْبُدُ وَإِيَّاكَ نَسْتَعِينُ) މިހެން ގޮސް سُورَةُ الْفَاتِحَة ނިމޭންދެން ކިޔައިދެއްވުނެވެ.[10] \n-------------\n(1) اللهُ سُبحَانَهُ وَتَعَالَىގެ އިސްމުފުޅުގެ ބަރަކާތުން ފަށަމެވެ. އެއީ، اللهُ سُبحَانَهُ وَتَعَالَىގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ سُبحَانَهُ وَتَعَالَىއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙުމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\nދަންނާށެވެ! ކޮންމެ ހެޔޮކަމެއް ކުރުމަށް ފަށައިގަތުމުގައި، اللهُ سُبحَانَهُ وَتَعَالَىގެ ނަންފުޅުގަތުމުގެ ގޮތުން ބިސްމި ކިޔުމަކީ، އެ إِلٰهُގެ ޙަޟްރަތުން އައިސްފައިވާ އިރްޝާދެކެވެ. عَنْ ابْن عَبَّاسٍ رَضِيَ اللَّهُ عَنْهُ قَالَ: «أَوَّلُ مَا نَزَلَ جِبْرِيلُ عَلَى مُحَمَّدٍ قَالَ: يَا مُحَمَّدُ اسْتَعِذْ، قُلْ: أَسْتَعِيذُ بِالسَّمِيعِ الْعَلِيمِ مِنَ الشَّيْطَانِ الرَّجِيمِ، ثُمَّ قَالَ: قُلْ: (بِسْمِ اللهِ الرَّحْمٰنِ الرَّحِيمِ)[11] \nމާނައީ: اللهُ سُبحَانَهُ وَتَعَالَى އެ ދެބަފައިކަލުންނަށް ރުއްސުންލެއްވި އިބްނު ޢައްބާސް ވިދާޅުވިއެވެ. ”مُحَمَّدُ ﷺގެ އަރިހަށް، جِبْرِيلُ عَلَيهِ السَّلَامُ އެންމެ ފުރަތަމަ ފައިބައިވަޑައިގެންނެވި ފަހަރު ވިދާޅުވިއެވެ. އޭ مُحَمَّدُ ﷺއެވެ! ރައްކައުތެރިކަމަށް އެދިވަޑައިގަންނަވާށެވެ! އަދި ވިދާޅުވާށެވެ! އެންމެހައި ހެޔޮކަމަކުން ދުރުކުރެއްވިގެންވާ ޝައިޠާނާގެ ނުބައިކަމުން ސަލާމަތްވުމަށް ޓަކައި، ހުރިހައި އަޑުތަކެއް މޮޅަށް އައްސަވައިވޮޑިގެންވާ އަދި ހުރިހައި ކަމެއް މޮޅަށް ދެނެވޮޑިގެންވާ إِلٰهُގެ ޙަޟްރަތުން މި އަޅާ ރައްކައުތެރިކަން ލިބިގަންނަމެވެ.“\nއެއަށްފަހު، جِبْرِيلُ عَلَيهِ السَّلَامُ ވިދާޅުވިއެވެ. ”އަދި ވިދާޅުވާށެވެ! ރަޙްމާންވަންތަ އަދި ރަޙީމުވަންތަ اللهُ سُبحَانَهُ وَتَعَالَىގެ އިސްމުފުޅުގެ ބަރަކާތުން އަޅު ފަށަމެވެ.“ މިއެވެ.\nވުމާއެކު، ކޮންމެ ހެޔޮ ކަމެއް ކުރާން ފަށައިގަންނައިރު ބިސްމި ކިޔުމަށް އިރްޝާދުދެއްވައި، رَسُولُ اللهِ ﷺ ޙަދީޘުކުރެއްވިއެވެ. «كُلُّ أَمْرٍ ذِي بَالٍ لَا يُبْدَأُ فِيهِ بِبِسْمِ اللهِ الرَّحْمٰنِ الرَّحِيمِ؛ فَهُوَ أَبْتَرُ»[13] މާނައީ: ”އެ ކަމެއްގެ ނަތީޖާ ރަނގަޅުވުމަށް އެދޭ ކޮންމެ ހެޔޮ ކަމެއް ބިސްމީގެ ބަރަކާތުން ނުފަށާނަމަ، އެ ކަމަކީ އެއްވެސް ބަރަކާތެއްނުވާ ކަމެކެވެ.“ އެހެންކަމުން، މުޞްޙަފު ލިޔާންފެށިފައި ވަނީ (بِسْمِ اللهِ الرَّحْمٰنِ الرَّحِيمِ) އިންނެވެ. އަދި އެކިއެކި ރަސްރަސްކަލުންނަށާއި އަމީރުންނަށް، رَسُولُ اللهِ ﷺ ފޮނުއްވި އެކިއެކި ފަތްކޮޅުތަކާއި، ސިޓީފުޅުތަކާއި، ކީރިތި ރަސޫލާ ލިޔުއްވި އެކިއެކި ލިޔުއްވުންތައް ފައްޓަވައިފައި ވަނީ، (بِسْمِ اللهِ الرَّحْمٰنِ الرَّحِيمِ) އިންނެވެ. އަދި ސަބާގެ ރަނިކަމަނާ بَلْقِيسއަށް، سُلَيْمَانُ عَلَيهِ السَّلَامُ ސިޓީފުޅު ލިއުއްވި އިރު އެ ސިޓީފުޅު ފެއްޓެވީ ވެސް (بِسْمِ اللهِ الرَّحْمٰنِ الرَّحِيمِ) އިންނެވެ.[12] \nދަންނާށެވެ! سُورَةُ التَّوْبَة ފިޔަވައި، ކީރިތި ޤުރްއާނުގެ އެހެނިހެން ސޫރަތްތައް ފަށާއިރު، ބިސްމި ލިޔުއްވައިފައި ވަނީ، އެ ސޫރަތްތައް ފަށާއިރު، ބިސްމި ލިޔުމާއި ކިޔުމަކީ، މުސްތަޙައްބު ކަމަކަށް ވާތީއެވެ. ނަމަވެސް، سُورَةُ التَّوْبَة ފަށާއިރު، ބިސްމި ލިޔުއްވައިފައި ނުވަނީ، އެ ސޫރަތް ފަށާއިރު، ބިސްމި ލިޔުމާއި ކިޔުމަކީ މަކްރޫހަ ކަމަކަށް ވާތީއެވެ. ޝައްކެއްނެތެވެ. ބިސްމިއަކީ سُورَةُ النَّمْلُގެ އާޔަތެއްގެ އެއްބައެވެ.[14] \nއަދި ބިސްމިއަކީ، سُورَةُ التَّوْبَةގެ އާޔަތެއް ނޫންކަމާމެދު ހުރިހައި ޢިލްމުވެރީން ވެސް އެއްބަސްވެވަޑައިގެންފައި ވެއެވެ. ނަމަވެސް، ބިސްމިއަކީ، އެހެން ސޫރަތްތަކުގެ އާޔަތެއްކަމާ މެދު ޢިލްމުވެރީންގެ ރައުޔު ތަފާތުވެގެން ވެއެވެ. ބައެއް ޢިލްމުވެރީންގެ ނަޒަރުގައި، ބިސްމިއަކީ ހަމައެކަނި سُورَةُ النَّمْلُގެ އާޔަތެއްގެ އެއްބައެވެ. އަނެއްބައި ޢިލްމުވެރީންގެ ނަޒަރުގައި، ބިސްމިއަކީ سُورَةُ الْفَاتِحَةގެ ފުރަތަމަ އާޔަތެވެ. އަދި سُورَةُ النَّمْلِ ގެ އާޔަތެއްގެ އެއްބައެވެ. އަނެއްބައި ޢިލްމުވެރީންގެ ނަޒަރުގައި، ބިސްމިއަކީ سُورَةُ التَّوْبَة ފިޔަވައި އެހެން ކޮންމެ ސޫރަތެއްގެ ފުރަތަމަ އާޔަތެވެ. އަދި سُورَةُ النَّمْلގެ އާޔަތެއްގެ އެއްބައި ވެސް މެއެވެ. الْإِمَامُ الشَّافِعِيގެ ރައުޔަކީ ވެސް މިއެވެ.\nކޮންމެއަކަސް، ބިސްމިއާ މެދު ޢިލްމުވެރީންގެ ރައުޔު ތަފާތުވެފައި ވަނީ، ބައެއް ޤިރާއަތްތަކުގައި سُورَةُ التَّوْبَة ފިޔަވައި ކޮންމެ ސޫރަތެއްގެ ކުރީގައި ބިސްމިކިޔުން ސާބިތުވެފައި، އަނެއްބައި ޤިރާއަތްތަކުގައި ބިސްމިކިޔުން ސާބިތުވެފައި ނުވާތީއެވެ. ކަން މިހެން ހުރުމާ އެކު، އެއިން ކޮންމެ ޤިރާއަތަކަށް ކިޔެވިކަމުގައި ވިއަސް އެ ކިޔެވުން ޞައްޙަވާނެއެވެ.[15] \nބިސްމީގައިވާ ލަފްްޒުތަކުގެ ތެރެއިން އެކިއެކި ލަފްޒުގެ މާނަ ތިރީގައި މި ވަނީއެވެ. ޢިލްމުވެރީން ވިދާޅުވެފައިވާ ގޮތުގައި، (بِسْمِ اللهِ) މި ޢިބާރާތުގައި މިވާ (ب)އަކީ، އެހީއާއި ވާގިލިބިގަތުމުގެ މާނައިގައިބޭނުންކުރެވޭ (ب)އެވެ. (اسْمُ) މި ލަފްޒުގެ މާނައަކީ ނަމެވެ. (اللهُ) މިއީ، ހަމައެކަނި اللهُ سُبحَانَهُ وَتَعَالَىގެ ޛާތުފުޅަށް ޚާއްޞަ ނަންފުޅެކެވެ.[16] ދެން، (ب)ގެ ފަހަތަށް އަނެއް ދެ ލަފްޒު ގުޅައިލުމުން އެކުލެވެނީ (بِسْمِ اللهِ) މި ޢިބާރާތެވެ.\nމާނައަކީ، اللهُ سُبحَانَهُ وَتَعَالَىގެ މަތިވެރި ޛާތުފުޅާއި އެ ޛާތުފުޅު ސިފަކުރެވޭ ކޮންމެ ސިފަފުޅަކުން ބަރަކާތާއި ވާގިއެދޭ ޙާލުގައި، އެ إِلٰهُގެ އިސްމުފުޅުން ފަށަމެވެ. މިއެވެ.\nބަޔާންވެދިޔަ ފަދައިން، (اللهُ) މި އިސްމުފުޅަކީ، ހަމައެކަނި اللهُ سُبحَانَهُ وَتَعَالَىގެ ޛާތުފުޅަށް ޚާއްޞަ އިސްމުފުޅެކެވެ. ވީމާ، އެ އިސްމުފުޅު އެއްވެސް މަޚްލޫޤަކަށް ކިޔުން ހުއްދަވެގެނެއް ނުވެއެވެ.\nދަންނާށެވެ! (اللهُ) މި އިސްމުފުޅު ނެގިފައި ވަނީ (الْإِلٰهُ) މި އިސްމުންނެވެ. ޢަރަބި ބަހުގައި (الْإِلٰهُ) މި އިސްމު ބޭނުންކުރެވެނީ، ޙައްޤު ގޮތުގައި ވިއަސް، ބާޠިލު ގޮތުގައި ވިއަސް މީސްތަކުން އަޅުކަންކުރާ ކޮންމެ ފަރާތަކަށެވެ. ކަން މިހެން ހުރުމާ އެކު ވެސް (الْإِلٰهُ) މި އިސްމު ކިޔުން މުސްލިމުންގެ މެދުގައި ޢާންމުވެފައި ވަނީ، ހަމައެކަނި، އެ ފަރާތަކަށް އަޅުކަންކުރުން ޙައްޤުވެގެންވާ، اللهُ سُبحَانَهُ وَتَعَالَىއަށެވެ.\n(الرَّحْمٰنއާއި الرَّحِيْمއާއި) މި ދެ އިސްމުފުޅަކީ، (رَحْمَة) މި ކަލިމައިން ނެގިފައިވާ ދެ އިސްމުފުޅެވެ. (رَحْمَة)ގެ މާނައަކީ އޯގާވެރިކަމެވެ. ކަން މިހެން ހުރުމާ އެކު ވެސް،\n(الرَّحْمٰن) މި އިސްމުފުޅުގެ މާނަ، (الرَّحِيْم) މި އިސްމުފުޅުގެ މާނައަށްވުރެން މާ ތަނަވަސްވެގެން ވެއެވެ. (الرَّحْمٰن) މި އިސްމުފުޅުގެ މާނައަކީ: އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. (الرَّحِيْم) މި އިސްމުފުޅުގެ މާނައަކީ: އާޚިރަތް ދުވަހުން، ހަމައެކަނި މުއުމިނުތަކުންނަށް ނުހަނު އޯގާވަންތަ ރަޙީމުވަންތަ إِلٰهއެވެ. ދަންނާށެވެ! اللهُ سُبحَانَهُ وَتَعَالَى ފިޔަވައި އެހެން ފަރާތަކަށް (رَحْمٰن) މި އިސްމުފުޅު ނިސްބަތްކުރުން ހުއްދަވެގެނެއް ނުވެއެވެ.[17] ","[1] مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\n[2] مَوْقِعُ الْمُصْحَفِ الْإِلِكْتُرُونِي - التَّعْرِيفُ بِالسُّوَر\n[3] صَفْوَةُ التَّفَاسِيرِ لِلشَّيْخِ مُحَمَّدُ عَلِي الصَّابُونِي\n[4] صَحِيحُ الْجَامِعِ لِلْإِمَامِ الْبُخَارِي\n[5] مُسْنَدُ الْإِمَامِ أَحْمَدَ بْنِ حَنْبَل وَصَحَّحَهُ الْأَلْبَانِي\n[6] صَحِيحُ الْإِمَامِ مُسْلِم\n[7] صَحِيحُ الْجَامِعِ لِلْإِمَامِ الْبُخَارِي وَصَحِيحُ الْإِمَامِ مُسْلِم\n[8] صَحِيحُ الْإِمَامِ مُسْلِم\n[9] صَحِيحُ الْإِمَامِ مُسْلِم\n[10] تَفْسِيرُ الْوَسِيطُ لِلْإِمَامُ الْوَاحِدِي\n[11] تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي\n[13] قَالَ الْهِنْدَاوِي فِي كَشْفِ الْخَفَاءِ أَنَّ الْحَدِيثَ حَسَنٌ وَقَالَ الْإِمَامُ ابْنُ بَازٍ أَنَّ الْحَدِيثَ مِن بَابِ الْحَسَنِ لِغَيْرِهِ\n[12] شَرْحُ اْلأُصُولِ الثَّلَاثَةِ لِلشَّيْخِ الْعَلاَّمَة مُحَمَّدِ بْنِ الْعُثَيْمِينِ\n[14] فَتَاوَى الْإِمَامِ ابْنِ بَازٍ\n[15] مُذَكِّرَةٌ فِي أُصُولِ الْفِقْهِ لِفَضِيلَةُ الشَّيْخِ مُحَمَّدِ الْأَمِينِ الشَّنْقِيطِي\n[16] تَفْسِيرُ الْبَيَانِ لِلشَّيْخِ مُحَمَّدِ جَمِيلِ دِيدِي\n[17] شَرْحُ الْأُصُولِ الثَّلَا ثَةِ لِلشَّيْخِ الْعَلاَّمَة مُحَمَّدِ بْنِ الْعُثَيْمِينِ"],["(2) އެންމެހައި ޙަމްދާއި، ޘަނާއާއި، ތަޢުރީފު ޙައްޤުވެގެން ވަނީ، ހަމައެކަނި ޢާލަމުތަކުގެ ވެރި، اللهُ سُبحَانَهُ وَتَعَالَىއަށެވެ. (الْحَمْدُ) މި ލަފްޒުގެ މާނައަކީ ޙަމްދުހުއްޓެވެ. ޙަމްދަކީ، ޙަމްދުކުރެވޭ ފަރާތުގެ ރިވެތިކަމާއި، ފުރިހަމަކަމާއި، މާތްކަމުގެ ބޮޑުކަމުން، ދަރުމައަށް އެދި، ގަސްތުގައި ދުލުންކިޔާ ރިވެތި ޘަނާއެކެވެ. އަދި ނިޢުމަތެއްގެ ބަދަލުގައި ވިއަސް ނުވަތަ ނިޢުމަތެއްގެ ބަދަލުގައި ނޫނަސް ޙަމްދުކުރެވެއެވެ. ޙަމްދުކުރެވޭނީ ހަމައެކަނި ދުލުންނެވެ. ނަމަވެސް، ޝުކްރުކުރުމަށް ބަލާއިރު، ދުލުންނާއި، ހިތުންނާއި، ގުނަވަންތަކުން ވެސް ޝުކްރުކުރެވެއެވެ. އަދި، اللهُ سُبحَانَهُ وَتَعَالَىއަށް އަޅުތަކުން ޝުކްރުކުރަނީ، އެ إِلٰهُ އެބައިމީހުންނަށް ދެއްވާ ނިޢުމަތްތަކަށް ޓަކައެވެ. ކޮންމެއަކަސް، ޙަމްދުކުރެވޭނީ ހަމައެކަނި، الله سُبحَانَهُ وَتَعَالَىއަށެވެ. އަދި އެންމެ މަތިވެރި ޘަނާއާއި ޝުކްރު ޙައްޤުވެގެން ވަނީ، ހަމައެކަނިއެ إِلٰهއަށެވެ.[18]\n(لِلَّهِ) މި ޢިބާރާތުގައި މިވާ (ل)ގެ މާނައަކީ އަށެވެ. (اللهُ) މި އިސްމުފުޅަކީ، މީގެ ކުރީގައި ވެސް ބަޔާންކުރެވިފައިވާ ފަދައިން، ހަމައެކަނި، اللهُ سُبحَانَهُ وَتَعَالَىގެ ޛާތުފުޅަށް ޚާއްޞަ އިސްމުފުޅެކެވެ. ވުމާއެކު (لِلَّهِ) މި ޢިބާރާތުގެ މާނައަކީ، اللهُ سُبحَانَهُ وَتَعَالَىއަށެވެ.\n(رَبِّ الْعَالَمِين) މި ޢިބާރާތުގައި މިވާ ދެ ލަފުޒުގެ މާނައަކީ: اللهُ سُبحَانَهُ وَتَعَالَىއީ އެންމެހައި ޢާލަމުތަކުގެ ވެރި إِلٰهއެވެ.\n(الرَّبُّ) މި އިސްމުފުޅަކީ، اللهُ سُبحَانَهُ وَتَعَالَىގެ ރިވެތި ނަންފުޅުތައް (الْأَسْمَاءُ الْحُسْنَى)ގެ ތެރޭގައި ހިމެނޭ އިސްމުފުޅެކެވެ. މި އިސްމުފުޅުގެ މާނައަކީ: ”އެންމެހައި ޢާލަމުތަކުގެ ވެރިޔާ“ މިއެވެ.\nއެހެންކަމުން، މި އިސްމުފުޅު ބޭނުންކުރެވެނީ، އެންމެހައި ޢާލަމުތަކުގެ ވެރި އަދި ދުނިޔެއާއި އާޚިރަތުގެ ހުރިހައި ކަމެއް ތަދްބީރުކުރައްވައި ބަލަހައްޓަވާ އަދި ހަމައެކަނި އެ ފަރާތަކަށް އަޅުކަންކުރުން ޙައްޤުވެގެންވާ، اللهُ سُبحَانَهُ وَتَعَالَىއަށެވެ. ވުމާއެކު، اللهُ سُبحَانَهُ وَتَعَالَى ނޫން އެހެން އެއްވެސް ފަރާތަކަށް އެ އިސްމުފުޅު ނިސްބަތްކުރުން ހުއްދަވާނީ، އެހެން ނަމަކާ ގުޅުވައިގެންނެވެ. މިސާލަކަށް، رَبُّ الْبَيْتِ މި ފަދައިން ކިޔުން ހުއްދައެވެ. މި ޢިބާރާތުގެ މާނައަކީ: ” ގޭގެ ވެރިޔާ“ މިއެވެ.\n(الْعَالَمِين) މި ލަފްްޒަކީ (الْعَالَمُ) މި ލަފްޒުގެ ޖަމްޢުއެވެ. (الْعَالَمِين) މި ލަފްޒަކީ، اللهُ سُبحَانَهُ وَتَعَالَى ފިޔަވައި އެހެން ހުރިހައި ފަރާތަކާއި ތަކެއްޗަކަށް އާންމުގޮތެއްގައި ބޭނުންކުރެވޭ ލަފްޒެކެވެ.[20] އަދި ޚާއްޞަ ގޮތެއްގައި ބުއްދިހުރި ކޮންމެ ފަރާތަކަށް (الْعَالَمُ) މި ލަފްޒު ބޭނުންކުރެވެއެވެ. ވުމާއެކު، މަލާއިކަތުންގެ ޢާލަމު، ޖިންނީންގެ ޢާލަމު، އިންސީންގެ ޢާލަމު، މި ފަދައިން ކިޔައި، އެ ފަރާތްތަކަށް ނިސްބަތްކޮށް އެ ލަފްޒު ބޭނުންކުރެވެއެވެ.[19] އަދި އެ ޢާލަމުތަކުގެ ތެރެއިން ކޮންމެ ޢާލަމަކަށް ބޭނުންވާ ގިނަ ކަންތައްތައް އަނެއް ޢާލަމަކަށް ބޭނުންވާ ކަންތައްތަކާ މުޅީން ތަފާތެވެ.\nދަންނާށެވެ! މި އާޔަތުގައި (الْعَالَمُ)ގެ ޖަމްޢު (الْعَالَمِين) މި ލަފްޒު ގެންނަވައިފައި ވަނީ، اللهُ سُبحَانَهُ وَتَعَالَىގެ ރުބޫބިއްޔަވަންތަކަމުގެ ފުރިހަމަކަން ބަޔާންކުރެއްވުމަށް ޓަކައެވެ. އަދި الله سُبحَانَهُ وَتَعَالَىއީ (رَبُّ الْعَالَمِين) ކަމަށް ވުމުން، އެންމެހައިމަޚްލޫޤުންނަށް ބޭނުންވާ ހުރިހައި ކަމަކާއި ތަކެއްޗެއް އުފައްދަވައި، އެ މަޚްލޫޤުންގެ ބޭނުންތައް ފުދޭނޭ ގޮތް ތަނަވަސްކޮށްދެއްވައިފައި ވެއެވެ.\nވީމާ، اللهُ سُبحَانَهُ وَتَعَالَى، ބުއްދި ދެއްވައިފައިވާ އިންސީންނާއި ޖިންނީން، އެ ކަމާ މެދު ވިސްނައި ފިކުރުކޮށްފި ނަމަ، އެ إِلٰهُގެ ރުބޫބިއްޔަވަންތަކަމާއި، އުލޫހިއްޔަވަންތަކަން ޤަބޫލުކޮށް، އެންމެހައި އިންސީންނާއި ޖިންނީން ކުރާ ހުރިހައި އަޅުކަމެއް، އެ إِلٰهއަށް ޚާލިޞްކުރާން ޖެހޭނެއެވެ.[21] \nއަދި ދަންނާށެވެ! ކަންތައް ހުރީ ބަޔާންވެދިޔަ ފަދައިން ކަމަށް ވުމާ އެކު، އިންސީންނާއި ޖިންނީންގެ ތެރެއިން، އިސްލާމް ދީނުގެ އިމުން ބޭރުވެގަންނަ އެންމެހައި އުރެދުންތެރީންނަކީ ޝައިޠާނުންނެވެ.[22] ","[18] أيْسَرُ التَّفَاسِيرِ لِلشَّيْخِ أَبِي بَكْرِ الْجَزَائِرِي\n[20] أيْسَرُ التَّفَاسِيرِ لِلشَّيْخِ أَبِي بَكْرِ الْجَزَائِرِي\n[19] تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي\n[21] تَفْسِيرُ أَسْمَاءِ اللهِ الْحُسْنَى لِعَبْدِ الرَّحْمَنِ السَّعْدِي\n[22] الْمُعْجَمُ الْوَسِيطُ"],["(3) اللهُ سُبحَانَهُ وَتَعَالَىއީ، އެ إِلٰهއަށް ކިޔަމަންގަތް އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ. އަދި ބިސްމީގެ މާނައިގައި ބަޔާންކުރެވުނު ފަދައިން، (الرَّحْمٰنއާއި الرَّحِيمއާއި) މި ދެ އިސްމުފުޅަކީ (رَحْمَة) މި ކަލިމައިން ނެގިފައިވާ ދެ އިސްމުފުޅެވެ. ވުމާއެކު ވެސް، (الرَّحْمٰن) މި އިސްމުފުޅުގައި އެކުލެވޭ، އެ إِلٰهގެ ރަޙްމަތްވަންތަކަން އެންމެހައި ޚަލްޤުތަކުންނަށް ޢާންމުވެ ޝާމިލުވެގެން ވެއެވެ. اللهُ سُبحَانَهُ وَتَعَالَىއީ، رَّحْمٰنُ الدُّنْيَا وَالْآخِرَةއެވެ.[23] އެހެންކަމުން، ދުނިޔޭގައި އެންމެހައި ޚަލްޤުތަކުންގެ މައްޗަށް، އެ إِلٰهُ ރަޙްމަތްވަންތަވެވޮޑިގަންނަވައި، އެންމެހައި ޚަލްޤުތަކުންގެ ބޭނުންތައް ފުއްދަވައި ދެއްވަތެވެ.\nއަދި އާޚިރަތް ދުވަހުން، ޢަދްލުވެރި ގޮތުގައި އެންމެހައި ޚަލްޤުތަކުންގެ ޙިސާބުބައްލަވައި އެބައިމީހުންގެ މައްޗަށް ރަޙްމަތްވަންތަވެވޮޑިގަންނަވަތެވެ. (الرَّحِيم) މި އިސްމުފުޅުގައި އެކުލެވިގެންވާ ރަޙްމަތްވަންތަކަން ޚާއްޞަވެގެން ވަނީ، ހަމައެކަނި، اللهُ سُبحَانَهُ وَتَعَالَىއަށް ކިޔަމަންގަތް އަޅުންނަށެވެ. އެހެންކަމުން، އާޚިރަތް ދުވަހުން، އެބައިމީހުންގެ މައްޗަށް ރަޙްމަތްވަންތަވެވޮޑިގަންނަވައި، އެބައިމީހުންގެ ކުށްފާފަތައް ފުއްސަވައިދެއްވައި، އެބައިމީހުންނަށް ޢަފޫކުރައްވަތެވެ.\nދަންނާށެވެ! اللهُ سُبحَانَهُ وَتَعَالَىއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާއި، އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ. ވުމާއެކު، އެ إِلٰهُގެ ރަޙްމަތަށް ބޭނުންވާކަމުގެ ޝުޢޫރު އަޅުތަކުންގެ ހިތުގައި އުފެދި، އެ ކަން އެބައިމީހުންގެ ޢަމަލުން ސާބިތުވާން ޖެހެއެވެ. އަދި، اللهُ سُبحَانَهُ وَتَعَالَىއީ، އެންމެހައި ޢާލަމުތަކުގެ ވެރި رَبُّ ކަމުގައި ވާއިރު، އެ إِلٰهُގެ ހައިބަވަންތަކަން ހިތަށްވަދެ، އެންމެހައި އަޅުތަކުން ވެސް، އެ إِلٰهއަށް ބިރުވެތިވާން ޖެހެއެވެ.[24] އެހެންކަމުން، އެ إِلٰهُގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވުމަށް، އިސްވެދިޔަ ދެ އާޔަތުން ނުހަނު ބޮޑަށް ބާރު ލިބެއެވެ.","[23] مُصَنَّفُ الْإِمَامِ ابْنِ أَبِي شَيْبَة\n[24] تَفْسِيرُ الْقُرْآنِ الْعَظِيمِ لِلإِمَامِ ابْنِ كَثِيرٍ"],["(4) اللهُ سُبحَانَهُ وَتَعَالَىއީ، އަޅުތަކުންގެ ޢަމަލުތަކުގެ ޙިސާބުބައްލަވައި، އެ ޢަމަލުތަކާ އެކަށޭނަ ޖަޒާދެއްވާ ޤިޔާމަތް ދުވަހުގެ ވެރި إِلٰهއެވެ.\nއެހެންކަމުން، އެ ދުވަހުގެ ހުރިހައި ކަމެއްމެ ޚާއްޞަވެ މިލްކުވެގެން ވަނީ، ހަމައެކަނި اللهُ سُبحَانَهُ وَتَعَالَىއަށެވެ. އެ ކަން އެންގެވުމުގެ ގޮތުން، އެ ދުވަހުން، އެ إِلٰهُ ވަޙީކުރައްވާނެތެވެ. (لِمَنِ الْمُلْكُ الْيَوْمَ)[25] މާނައީ: ”މިއަދު، ރަސްކަމާއި ވެރިކަން މިލްކުވެ ޚާއްޞަވެގެން ވަނީ ކޮން ފަރާތަކަށްހެއްޔެވެ؟“ މި ފަދައިން ވަޙީކުރައްވައި ސުވާލުކުރެއްވުމުން އެ ސުވާލަށް ޖަވާބުދޭނޭ ހަމަ އެއްވެސް ފަރާތެއް، އެ ދުވަހަކު ނުވާނެތެވެ.\nދެން، އެ ސުވާލުގެ ޖަވާބުގައި، ޚުދު އެ إِلٰهُ ވަޙީކުރައްވާނެތެވެ. (لِلَّهِ الْوَاحِدِ الْقَهَّارِ)[27] މާނައީ: ”ހަމައެކަނި އެއްކައުވަންތަ، ގަދަކީރިތިވަންތަ، ބާރުވެރިވަންތަ، اللهُ سُبحَانَهُ وَتَعَالَىއަށެވެ.“ ޤިޔާމަތް ދުވަހުން، ހުރިހައި ރަސްކަމަކާއި ވެރިކަމެއް ޚާއްޞަވެ މިލްކުވެގެން ވަނީ، ގަދަކީރިތިވަންތަ اللهُ سُبحَانَهُ وَتَعَالَىއަށެވެ. ޝައްކެއްނެތެވެ. اللهُ سُبحَانَهُ وَتَعَالَىއީ، އެ إِلٰهُގެ އަމުރުފުޅާއި އިރާދަފުޅާލައިގެން މެނުވީ، އެއްވެސް ކަމެއް ކައުނުގައި ނުހިނގާ އަދި ޚަލްޤުތަކުންގެ މައްޗަށް ގަދަވެވޮޑިގެންވާ، އެއްކައުވަންތަ إِلٰهއެވެ.[26] ","[25] سُورَةُ غَافِرٍ: 16\n[27] سُورَةُ غَافِرٍ: 16\n[26] تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي"],["(5) އަޅަމެން އަޅުކަންކުރަނީ އަދި ކުރާނީ ވެސް، ހަމައެކަނި، އިބަ إِلٰهއަށެވެ. އަދި އަޅަމެން ވާގިއެދެނީ އަދި އެދޭނީ ވެސް، ހަމައެކަނި، އިބަ إِلٰهُގެ ޙަޟްރަތުންނެވެ. އަދި ހުރިހައި އަޅުކަމެއް އަޅަމެން ޚާލިޞްކުރަނީ އަދި ކުރާނީ ވެސް، ހަމައެކަނި، އިބަ إِلٰهއަށެވެ. އަދި، އިބަ إِلٰهُ ނޫން ފަރާތަކަށް އަޅަމެން އަޅުކަމެއް ނުކުރާނަމެވެ. އަދި، އިބަ إِلٰهُގެ ޙަޟްރަތުން މެނުވީ އަޅަމެން ވާތްގެއް ނޭދޭނަމެވެ. ހުރިހައި ކަމެއްމެ ވަނީ، އިބަ إِلٰهُގެ ބާރުވެރިވަންތަކަމުގެ ދަށުގައެވެ. އެއިން ކަމެއްގެ ތެރެއިން، ޛައްރެއްގެ މިންވަރު ވިއަސް، އެހެން އެއްވެސް ފަރާތަކަށް މިލްކުވެގެނެއް ނުވެތެވެ.[28] ބަޔާންވެދިޔަ މާނައަށް އިޝާރާތްކުރައްވައި، މި އާޔަތުގެ ތަފްސީރުގައި، ابْنُ عَبَّاس رَضِيَ اللَّهُ عَنْهُ ވިދާޅުވެފައި ވެއެވެ. ” އޭ އަޅަމެންގެ رَبّއެވެ. އަޅަމެން، އިބަ إِلٰهُ، އެއްކައުވަންތަކުރަމުއެވެ. އަދި އަޅަމެން ބިރުވެތި ވަނީ، ހަމައެކަނި އިބަ إِلٰهއަށެވެ. އެހެން އެއްވެސް ފަރާތަކަށް ނޫނެވެ.\nއަދި، އިބަ إِلٰهއަށް ކިޔަމަންތެރިވުމުގައްޔާއި އަޅަމެން ކުރާ އެންމެހައި ކަންކަމުގައި އަޅަމެން ވާގިއެދެނީ އަދި އެދޭނީ ވެސް، ހަމައެކަނި އިބަ إِلٰهގެ ޙަޟްރަތުންނެވެ.“[29] \nދަންނާށެވެ! ޢަރަބި ބަހުގައި الْعِبَادَة މި ލަފްޒުގެ މާނައަކީ އަޅުކަންކުރުމެވެ. އަޅުކަމަކީ، اللهُ سُبحَانَهُ وَتَعَالَى ރުހިވޮޑިގަންނަވާ އަދި ލޯބިވެވޮޑިގަންނަވާ ކޮންމެ ޢަމަލަކަށް އިސްލާމީ ޝަރީޢަތުގައި ކިޔާ ނަމެވެ. އެއީ، ކުރެވޭ ޢަމަލެއް، ބުނެވޭ ބަހެއް އަދި ހިތުގައި އޮންނަ ޞައްޙަ ނިޔަތެއް ކަމުގައި ވިއަސް މެއެވެ.[32] އަދި ކޮންމެ އަޅުކަމެއްމެ ޤަބޫލުކުރެއްވޭނީ، اللهُ سُبحَانَهُ وَتَعَالَىގެ ވަޖުހުފުޅުއަދައި ކުރެވޭ ކަމެއް ކަމުގައި އެ އަޅުކަން ވުމާ އެކު، ކައު އިތުރު ރަސޫލާ ދެއްކެވި ގޮތަށް، އެ އަޅުކަމެއް ކުރެވުމުންނެވެ.[31] ޢަރަބި ބަހުގައި الْعِبَادَة މި ލަފްޒު ނެގިފައި ވަނީ، الْعُبُودِيَّة މި ލަފްޒުންނެވެ. الْعُبُودِيَّةގެ މާނައަކީ، ނިކަމެތިކަމާއި މަޑުމޮޅިކަމުގެ ނިހާޔަތެވެ.[30] \nވީމާ، اللهُ سُبحَانَهُ وَتَعَالَىއަށް ބިރުވެތިވާ ޙާލު، ލޯބިވެތިކަމާއި، މަޑުމައިތިރިކަމާއި، މަޑުމޮޅިކަމާ އެކު، ކޮންމެ މީހަކުމެ، އެ إِلٰهއަށް އަޅުކަންކުރާހުށިކަމެވެ.[33] \nއަދި ވާގިއެދުމަކީ، އަޅުކަމުގެ ތެރޭގައި ހިމެނޭ ކަމެއް ކަމުގައި ވުމާ އެކު ވެސް، މި އާޔަތުގައި ވާގިއެދުމުގެ ކުރިޔަށް އަޅުކަން އިސްކުރެވިފައި ވަނީ، ކޮންމެ އަޅުކަމެއްމެ ކުރެވޭނީ، اللهُ سُبحَانَهُ وَتَعَالَىގެ ވާގިފުޅާ ލައިގެން ކަމުގައިވާތީއެވެ.[34] \nދަންނާށެވެ! އެއްކައުވަންތަ اللهُ سُبحَانَهُ وَتَعَالَى ފިޔަވައި، އެހެން އެއްވެސް ފަރާތަކަށް އެއްވެސް އަޅުކަމެއް ކުރުން ހުއްދަވެގެންނުވާކަން މި އާޔަތުން ރަނގަޅަށް އެނގި ސާބިތުވެއެވެ.[35] ","[28] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[29] تَفْسِيرُ جَامِعِ الْبَيَانِ لِلإِمَامِ مُحَمَّدِ بْنِ جَرِيرِ الطَّبَرِي\n[32] الْعُبُودِيَّةُ لِشَيْخِ الْإِسْلاَمِ ابْنِ تَيْمِيَة\n[31] تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[30] الْمُعْجَمُ الْوَسِيطُ\n[33] إِعْلاَمُ الْمُوَقِّعِينَ عَنْ رَبِّ الْعَالمَِينَ لِلْإِمَامِ ابْنِ الْقَيِّمِ\n[34] تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[35] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(6) އަޅަމެންނަށް ސީދާ ތެދު މަގު ދައްކަވައި، އެ މަގުން ހިނގުމުގެ ތައުފީޤު އަޅަމެންނަށް ދެއްވައި، އިބަ إِلٰهُގެ ޙަޟްރަތަށް ދެވިއްޖައުމަށް ދާނދެން، އެ މަގުގައި އަޅަމެންގެ ފައިތިލަތައް ސާބިތުކުރައްވާނދޭވެ![36]\nދަންނާށެވެ! ސީދާވެގެންވާ ތެދު މަގަކީ އިސްލާމް ދީނުގެ ތެދު މަގެވެ. ވީމާ، އެ ދީނުގައި އަންގަވައިފައިވާ ގޮތަށް އުޅުނު ކޮންމެ މީހަކަށްމެ، اللهُ سُبحَانَهُ وَتَعَالَىގެ ރުހިވޮޑިގަތުން ޙާޞިލުވެ، ސުވަރުގެއަށް ވާޞިލުވެވޭނޭ ކަން ކަށަވަރެވެ.[37] އަޅަމެންނަށް އެ ދީން އުނގަންނަވައި ދެއްވައި އެ މަގުން ހިނގާނޭ ގޮތުގެ އިރްޝާދުދެއްވީ، ނަބީކަމާއި ރަސޫލުކަން ޚަތިމުކުރެއްވި ރަސޫލާ مُحَمَّدُ ﷺއެވެ.\nއެހެންކަމުން، އެ ދީން މަތީ ސާބިތުވެ ތިބުމުން މެނުވީ، އަޅަމެންނަށް ބާއްޖަވެރިކަން ލިބޭނޭ ހަމަ އެއްވެސް އެހެން ގޮތެއް ނެތެވެ.[38] \nالْهِدَايَة މި ލަފްޒުގެ މާނައަކީ ތެދު މަގެވެ. ތެދު މަގު ލިބެނީ ދެ ގޮތަކުންނެވެ. އެއް ގޮތަކީ، ތެދުމަގުން ހިނގުމުގެ ތައުފީޤު ލިބުމެވެ. ތައުފީޤު ދެއްވުމަކީ، اللهُ سُبحَانَهُ وَتَعَالَىއަށް ޚާއްޞަވެގެންވާ ކަމެކެވެ. އަޅުތަކުންގެ ތެރެއިން، އެ إِلٰهُ ރުހިވޮޑިގަންނަވާ ކޮންމެ އަޅަކަށްމެ، ތެދުމަގުން ހިނގުމުގެ ތައުފީޤު، އެ إِلٰهُ ދެއްވަތެވެ. އެހެނީ ހަމަކަށަވަރުން، އަޅުތަކުންގެ ހިތްތަކަށް ތެދުމަގު ވެއްދެވުމުގެ ބާރު ލިބިވޮޑިގެންވަނީ، ހަމައެކަނި اللهُ سُبحَانَهُ وَتَعَالَىއަށެވެ. އެ ކަމަށް އިޝާރާތްކުރައްވައި، اللهُ سُبحَانَهُ وَتَعَالَى ވަޙީކުރެއްވިއެވެ. (إِنَّكَ لاَ تَهْدِي مَنْ أَحْبَبْتَ وَلَكِنَّ اللهَ يَهْدِي مَنْ يَشَاءُ...)[39] މާނައީ: ” ހަމަކަށަވަރުން، އިބަ ރަސޫލާ ލޯބިފުޅުވާ މީހަކަށް، އިބަ ރަސޫލާއަކަށް ތެދުމަގެއް ނުދެއްކެވޭނެތެވެ. އެހެނެއްކަމަކު، اللهُ سُبحَانَهُ وَتَعَالَى އެދިވޮޑިގަންނަވާ އަޅަކަށް، އެ إِلٰهُ ތެދުމަގު ދައްކަވަތެވެ.“ މި އާޔަތުގައި ބަޔާންކުރައްވައިފައި އެ ވަނީ، ތެދުމަގުން ހިނގުމުގެ ތައުފީޤު ލިބޭ ގޮތެވެ.\nހިދާޔަތުގެ އަނެއް ގޮތަކީ، هِدَايَةُ الدِّلاَلَةِ وَالْإِرْشَادއެވެ. އެއީ، މީސްތަކުންނަށް ތެދު މަގު ދެއްކުމާއި އެ މަގުން ހިނގާނޭ ގޮތުގެ އިރްޝާދުދިނުމެވެ. އެހެންކަމުން، ރަސޫލުންނާއި، އެ ރަސޫލުންނާ ތަބާވި ޢިލްމުވެރީންނާއި، އިސްލާމް ދީނަށް ގޮވާ ކޮންމެ މީހަކީ ވެސް، މީސްތަކުންނަށް ހިދާޔަތުގެ މަގު ދައްކައި އިރްޝާދުދޭ މީހެކެވެ. އެ ކަމަށް އިޝާރާތްކުރައްވައި، اللهُ سُبحَانَهُ وَتَعَالَى ވަޙީކުރައްވައިފައި ވެއެވެ. (وَإِنَّكَ لَتَهْدِي إِلَى صِرَاطٍ مُسْتَقِيم)[40] \nމާނައީ: ”އަދި އިބަ ރަސޫލާ ތިޔަ މަގުދައްކަވަނީ، ސީދާވެގެންވާ ތެދުމަގަށްކަން ކަށަވަރެވެ.“\nއަދި ހިދާޔަތު ލިބޭ ދެ ގޮތަށްމެ، (اهْدِنَا الصِّرَاطَ الْمُسْتَقِيمَ) މި އާޔަތުން ދަލީލު ލިބެއެވެ.[41] އެހެނީ، ހެޔޮކަންތައްތައްކުރުމަށް ތައުފީޤުދެއްވަނީ، ހަމައެކަނި الله سُبحَانَهُ وَتَعَالَىއެވެ. އަދި ތެދުމަގު ބަޔާންކޮށްދެއްވުމަށް ޓަކައި، މީސްތަކުންގެ ގާތަށް ރަސޫލުން ފޮނުއްވީ، اللهُ سُبحَانَهُ وَتَعَالَىއެވެ.\nދަންނާށެވެ! ޢަރަބި ބަހުގައި الصِرَاطُ المُسْتَقِيمއަކީ، އެއްވެސް ގުދުކަމެއް ނެތި ސީދާ ތެދަށް އޮންނަ މަގެވެ. އެހެންކަމުން، މި އާޔަތުގައި މިވާ الصِرَاطُ المُسْتَقِيمُގެ މުރާދަކީ، އިސްލާމް ދީނެވެ.[42] އެހެނީ، އެ ދީނުގެ މަގަކީ، އެއްވެސް ގުދުކަމެއް ނުވާ ސީދާ ތެދުމަގެވެ.","[36] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[37] تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[38] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[39] سُورَةُ الْقَصَصِ: 56\n[40] سُورَةُ الشُّورَى: 52\n[41] تَفْسِيرُ الْقُرْآنِ الْعَظِيمِ لِلْإِمَامِ ابْنِ كَثِيرٍ\n[42] تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(7) ސީދާވެގެންވާ ތެދުމަގަކީ، އިބަ إِلٰهُ އެ ފަރާތްތަކަށް ނިޢުމަތްދެއްވި ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންގެ މަގެވެ. އެ މަގަކީ، ޙައްޤުގެ މަގު އެނގި ތިބެމެ އެ މަގުން ނުހިނގުމުގެ ސަބަބުން، އިބަ إِلٰهُ އެ ބައެއްގެ މައްޗަށް ކޯފާލެއްވި މީހުންގެ މަގެއް ނޫނެވެ. އަދި ޙައްޤުގެ މަގު ނޭނގުމުގެ ސަބަބުން، މަގުފުރެދިފައިވާ މީހުންގެ މަގެއް ވެސް ނުމެ ނޫން މެއެވެ.[43]\nދަންނާށެވެ! اللهُ سُبحَانَهُ وَتَعَالَى އެ ފަރާތްތަކަށް ނިޢުމަތްދެއްވި ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންނާއި، މި ހުރިހައި ފަރާތެއްމެ ސީދާވެގެންވާ ތެދުމަގުގައި ދެމިތިއްބެވިއެވެ. މި ކަމަށް އިޝާރާތްކުރައްވައި، اللهُ سُبحَانَهُ وَتَعَالَى ވަޙީކުރެއްވިއެވެ. (وَمَنْ يُطِعِ اللهَ وَالرَّسُولَ فَأُولٰئِكَ مَعَ الَّذِينَ أَنْعَمَ اللهُ عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَدَاءِ وَالصَّالِحِينَ وَحَسُنَ أُولَٰئِكَ رَفِيقاً)[44] \nމާނައީ: ”އަދި، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާއަށް ކިޔަމަންތެރިވެއްޖެ މީހާ ދަންނާށެވެ! ފަހެ، އެ މީހާ ވާހުށީ، اللهُ سُبحَانَهُ وَتَعَالَى އެ ބަޔަކަށް ނިޢުމަތް ދެއްވި މީހުން ކަމުގައިވާ ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންނާ އެކުގައެވެ. އަދި އެކުގައި އުޅުމަށް، އެއީ ހައުދަހައިވާ ރަނގަޅު ބަޔެކެވެ.“ މި އާޔަތުގައި ވަޙީކުރައްވައިފައިވާ ގޮތުން، ރަސޫލުންނާއި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙުންނަކީ، اللهُ سُبحَانَهُ وَتَعَالَى އެ ބަޔަކަށް ހިދާޔަތުގެ މަގުން ހިނގުމުގެ ތައުފީޤުދެއްވައި ސުވަރުގޭގެ ނިޢުމަތްދެއްވި މީހުންނެވެ.[45] \nއަދި ދަންނާށެވެ! ޔަހޫދީންނަކީ، ޙައްޤު އެނގި ތިބެމެ ޙައްޤު ދޫކޮށްލުމުގެ ސަބަބުން، اللهُ سُبحَانَهُ وَتَعَالَىގެ ކޯފާ ޙައްޤުވި މީހުންނެވެ. އަދި ނަޞާރާއިންނަކީ، ނޭނގި ތިބެ ޙައްޤުގެ މަގުން އެއްކިބާވި މީހުންނެވެ. އެއީ، عِيسَى عَلَيهِ السَّلَامُއާ މެދު ކަނޑައެޅި ބަޔާންވެގެންވާ މަގުފުރެދުމެއްގައި އެބައިމީހުން ވާތީއެވެ. ވީމާ، އެ ބައެއްގެ މައްޗަށް، އިބަ إِلٰهُ ކޯފާލެއްވި ޔަހޫދީންނާއި، އިބަ إِلٰهُގެ މަގުން އެއްކިބާވެ މަގުފުރެދުނު ނަޞާރައިންގެ ތެރޭގައި، އަޅަމެން ނުލައްވާނދޭވެ! އަދި އެ ދެބައިމީހުންނާ އެއްގޮތްވެގަނެގެން އުޅޭ މީހުންގެ ތެރޭގައި ވެސް އަޅަމެން ނުލައްވާނދޭވެ![46] \nالْإِمَامُ أَحْمَدއާއި، الْإِمَامُ ابْنُ مَاجَةއާއި، މި ދެ އިމާމުން ރިވާކުރެއްވި ޙަދީޘެއްގައި ވެއެވެ. رَسُولُ اللهِ ﷺ ޙަދީޘުކުރެއްވިއެވެ. «مَا حَسَدَتْكُمْ الْيَهُوْدُ عَلَى شَيْئٍ، مَا حَسَدَتْكُمْ عَلَى السَّلَامِ وَالتَّأْمِينِ»[47] މާނައީ: ”ތިޔަބައިމީހުން އެކަކު އަނެކަކާ ސަލާމްކޮށް އުޅުމާއި، سُورَةُ الْفَاتِحَة ކިޔެވުމަށްފަހު އާމީން ކިއައި އުޅޭތީވެ، ތިޔަބައިމީހުން ދެކެ ޔަހޫދީން ޙަސަދަވެރިވާ ވަރަށް، އެހެން އެއްވެސް ކަމެއްގައި ތިޔަބައިމީހުންގެ މައްޗަށް އެބައިމީހުން ޙަސަދަވެރިއެއް ނުވެއެވެ.“\n(اهْدِنَا الصِّرَاطَ الْمُسْتَقِيمَ) (صِرَاطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ)[49] މި ދުޢާއަކީ، މުސްލިމުންގެ ހިތްތަކުގެ ޝިފާއެވެ. މި ދުޢާ ކިއުމުން ޙައްޤަށް އިންކާރުކުރުމާއި، ޖާހިލުކަމާއި ފުރެދުމުގެ ބައްޔަށް ޝިފާލިބި، އެ ފަދަ އެންމެހައި ކަންކަމުން މީހާ ސަލާމަތްވާނެތެވެ. އަދި، الله سُبحَانَهُ وَتَعَالَىގެ އަޅުތަކުންނަށް، މި ދުޢާކުރުމަށް، އެ إِلٰهُ އެންގެވުމުން، އެނގި ސާބިތުވަނީ، އަޅުތަކުންނަށް، اللهُ سُبحَانَهُ وَتَعَالَى ދެއްވައިފައިވާ އެންމެ ބޮޑު ނިޢުމަތަކީ، އިސްލާމް ދީނުގެ ތެދުމަގު ކަމެވެ. ކަން މިހެން ހުރުމާ އެކު، ޙައްޤަކީ ކޮބައިކަން ދެނެގަނެ، ޙައްޤަށް ތަބާވެއްޖެ ބަޔަކީ، ތެދުމަގު ލިބުން އެންމެ އައުލާކަން ބޮޑު މީހުންނެވެ. ހަމަކަށަވަރުން، ރަސޫލުންނާއި ނަބިއްޔުންނަށް ފަހު، ޙައްޤުގެ މަގުގައި އެންމެ ބޮޑަށް ސާބިތުވެވަޑައިގެން ތިއްބެވީ، رَسُولُ اللهِ ﷺގެ އަޞްޙާބުންނެވެ. އަދި، اللهُ سُبحَانَهُ وَتَعَالَى ރުއްސުންލެއްވި އަޞްޙާބުންގެ މާތްކަމާއި، އަޞްޙާބުންނަށް، އެ إِلٰهُ ދެއްވައިފައިވާ މަޤާމުގެ މަތިވެރިކަން ވެސް، މި އާޔަތުން ރަނގަޅަށް އެނގި ސާބިތުވެއެވެ.[48] \nދަންނާށެވެ! މި ސޫރަތް ކިޔަވައި ނިމުމުން، آمِين ކިއުމަކީ މުސްތަޙައްބު ސުންނަތެކެވެ. މާނައީ: އޭ اللهއެވެ! މި އަޅާގެ ދުޢާ އިޖާބަކުރައްވާނދޭވެ! އަދި ދަންނާށެވެ! آمِين: މިއީ، سُورَةُ الْفَاتِحَةގެ އާޔަތެއް ނޫން ކަމުން، ހުރިހައި ޢިލްމުވެރީންމެ އިއްތިފާޤުވެވަޑައިގެންފައި ވަނީ، سُورَةُ الْفَاتِحَة ނިމޭ ތާނގައި، މުޞްޙަފުގައި آمِين ނުލިއުމަށެވެ.[50] \nاللهُ سُبحَانَهُ وَتَعَالَىގެ ވާގިފުޅާ ލައިގެން، سُورَةُ الْفَاتِحَةގެ ތަފްސީރު ލިއުމަށް އަޅުގަނޑު ގަސްތުކުޅަ މިންވަރަށް ލިޔެ ނިމުނީއެވެ. ދެން، މި ފަށަނީ سُورَةُ الْبَقَرَةގެ ތަފްސީރު ލިއުމަށެވެ. ފުރިހަމަކުރުމުގެ ތައުފީޤު ދެއްވާނީ ވެސް، އެ إِلٰهއެވެ.\nاللهُ سُبحَانَهُ وَتَعَالَىގެ އޯގާވަންތަކަމުން، ކީރިތި ޤުރްއާނަށް އީމާންވެ، އެ ފޮތުގައިވާ ޙުކުމްތަކާއި، އިރްޝާދުތަކާއި، ވާހަކަތައް ތެދުކޮށް، ޤަބޫލުކޮށް، އެ ފޮތުގައިވާ މަގުން ހިނގުމުގެ ހެޔޮ ތައުފީޤު، އެންމެހައި މުސްލިމު އަޚުންނާއި އުޚްތުންނަށް، އެ إِلٰهُ ދެއްވާށިއެވެ!\nއާމީން!","[43] تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[44] سُورَةُ النِّسَاءِ: 69\n[45] تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي\n[46] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[47] مُسْنَدُ الْإِمَامِ أَحْمَدَ وَسُنَنُ الْإِمَامِ ابْنِ مَاجَة\n[49] سُورَةُ الْفَاتِحَةِ: 6-7\n[48] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[50] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["سُوْرَةُ الْبَقَرَةއަކީ މަދަނީ ސޫރަތެކެވެ. މި ސޫރަތަކީ، ކީރިތި ޤުރްއާނުގައިވާ އެންމެ ދިގު ސޫރަތެވެ. މި ސޫރަތުގައި ވަނީ (286) ދުއިސައްތަ އައްޑިހަ ހަ އާޔަތެވެ. އެ އާޔަތްތަކުގައި ވަނީ (40) ސާޅިސް رُكُوعއެވެ. މިއީ، ކީރިތި ޤުރްއާނުގެ (2) ދެވަނަ ސޫރަތެވެ. މި ސޫރަތަކީ، މަދީނާގައި ބާވައިލެއްވުނު އެންމެ ފުރަތަމަ ސޫރަތެވެ. އަދި، ކީރިތި ޤުރްއާނުގައިވާ އެންމެ ދިގު އާޔަތަކީ، މި ސޫރަތުގެ 282 ވަނަ އާޔަތެވެ. އެއީ، آيَةُ الدَّيْنގެ ނަމުން މަޝްހޫރުވެފައިވާ އާޔަތެވެ. އަދި، ކީރިތި ޤުރްއާނުގެ ބައެއް ސޫރަތްތައް ފެށިފައިވާ ގޮތަށް، މި ސޫރަތް ވެސް ފެށިފައި ވަނީ، އަލިފުބާގެ ވަކިވަކި އަކުރުތަކަކުންނެވެ. އެއީ، «ا ل م» މި ތިން އަކުރެވެ.\nމި ސޫރަތް ފައްޓަވައިފައި ވަނީ، ކީރިތި ޤުރްއާނުން މީސްތަކުންނަށް ކުރާ އަސަރުގެ ވާހަކައިންނެވެ. އެއަށްފަހު ބަޔާންކުރައްވައިފައި ވަނީ، ޤުރްއާނާ މެދު މީސްތަކުން ބެހިފައިވާ ގޮތެވެ. ފުރަތަމަ ބަޔަކީ، އެ ފޮތަށް އީމާންވެ އެ ފޮތުގައިވާ ގޮތަށް ޢަމަލުކުރާ މުސްލިމުންނެވެ. ދެވަނަ ބަޔަކީ، ފައުޅުގައި އެ ޤުރްއާން ދޮގުކޮށް އެ ފޮތަށް އިންކާރުކުރާ ކާފިރުންނެވެ. ތިންވަނަ ބަޔަކީ، ދޮގުވެރި، މަކަރުވެރި، ޙީލަތްތެރި، ކެހިވެރި، ދެފުށް ދެގޮތް މުނާފިޤުންނެވެ.[51] \nޤުރްއާނާ މެދު މީސްތަކުން ބެހިފައިވާ ގޮތް ބަޔާންކުރެއްވުމަށްފަހު، މި ސޫރަތުގެ 21ވަނަ އާޔަތުން ފެށިގެން 142 ވަނަ އާޔަތުގެ ނިއަލަށް އައިސްފައިވާ އާޔަތްތަކުގައި، اللهُ سُبحَانَهُ وَتَعَالَى މުޚާޠަބު ކުރައްވައިފައި ވަނީ ޢާންމުކޮށް އެންމެހައި މީސްތަކުންނާއެވެ.\nއެ އާޔަތް ތަކުގައި، اللهُ سُبحَانَهُ وَتَعَالَى އެންމެހައި މީސްތަކުންނަށް އެންމެ ފުރަތަމަ ގޮވައިލައްވައިފައި ވަނީ،އެ إِلٰهُގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވުމަށެވެ. ދެން، އީމާންކަމަށް ގޮވައިލެއްވުމަށް ފަހު ބަޔާންކުރައްވައިފައި ވަނީ، ކައު އިތުރު ރަސޫލާގެ ތެދުވެރިކަމާއި، ކީރިތި ޤުރްއާނަކީ، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވިގެންވާ ފޮތެއް ކަމާއި، އެ ފޮތުގައިވާފަދަ ކިތަންމެ ކުރު ސޫރަތެއް ވިއަސް ގެނައުމަކީ އެއްވެސް މަޚްލޫޤަކަށް ކުރެވޭނޭ ކަމެއް ނޫންކަމެވެ. އެއަށްފަހު، ހަނދާންކޮށްދެއްވައިފައި ވަނީ، އިންސާނާ އުފެއްދެވި ގޮތާއި އެ އިންސާނާގެ މާތްކަމުގެ ވާހަކައެވެ. އަދި، آدَمُ عَلَيهِ السَّلَامُގެ ދެކަނބަލުންނާ ޢަދާވާތްތެރިވެ، އެ ދެކަނބަލުން މަގުފުރެއްދުމަށް ޝައިޠާނާ ކުރި މަސައްކަތުގެ ނަތީޖާއެއްގެ ގޮތުން އެ ދެކަނބަލުންނާއި ޝައިޠާނާ ބިމުގައި ލެއްވި ވާހަކައެވެ. އެއަށް ފަހު، ޤިޔާމަތާ ޖެހޭނދެން ވެސް އިންސާނުންނާ ޢަދާވާތްތެރިވެ އެބައިމީހުން މަގުފުރެއްދުމަށް އެ ޝައިތާނާ މަސައްކަތްކުރާނޭ ކަމުގެ ވާހަކައެވެ.\nދެން އެއަށްފަހު، މުޚާޠަބުކުރައްވައިފައި ވަނީ ބަނީ އިސްރާއީލު ބާގައިގެ މީހުންނާއެވެ. اللهُ سُبحَانَهُ وَتَعَالَى އެބައިމީހުންނަށް ދެއްވި ނިޢުމަތްތައް ހަނދާންކޮށްދެއްވަމުން، އެ އާޔަތްތަކުގައި އެބައިމީހުންނަށް ގޮވައިލައްވައިފައި ވަނީ، އެ ކަމެއްގައި އެބައިމީހުންނަށް ލާބައާއި މަންފާ ލިބެނިވި ކަންތައްތަކަށެވެ. އަދި، އެ إِلٰهއަށް އުރެދި ނުކިއަމަންތެރިވުމުގެ ސަބަބުން، އެބައިމީހުންގެ ކާބަފައިންނަށް ދެއްވި ޢުޤޫބާތުގެ ޚަބަރުދެއްވައި، އެބައިމީހުންނަށް ވެސް ބިރުވެރި ކަމުގެ އިންޛާރުދެއްވައިފައި ވެއެވެ. އަދި އެބައިމީހުންނާއި އެބައިމީހުންގެ ކާބަފައިންގެ ކިބައިގައި ހުރި ނުބައި ނުލަފާ ނޭދެވޭ ސިފަތަކާއި ކަންތައްތައް ވެސް ނުހަނު ތަފްޞީލުކޮށް އެ އާޔަތްތަކުގައި ބަޔާންކުރައްވައިފައި ވެއެވެ.\nއެ ވާހަކަތަކަށްފަހު ބަޔާންކުރައްވައިފައި ވަނީ، ގިނަ ނަބިއްޔުންގެ ބަފައިކަލުން إِبْرَاهِيْمُ عَلَيهِ السَّلَامُއާ މެދު ކަންތައްތައް ހިނގައިދިޔަ ގޮތާއި، އެ ރަސޫލާއާއި ޢަރަބީންނާ ހުރި ގުޅުމަކީ ކޮބައިކަމާއި، އެ ރަސޫލާއާ މެދު ޢަރަބީން ތިބި ގޮތެވެ. ދަންނާށެވެ! ބަޔާންވެދިޔަ ހުރިހައި ކަމަކީ، ވަޙީގެ ބަސްފުޅުތަކުން މެނުވީ، اللهُ سُبحَانَهُ وَتَعَالَىގެ ރަސޫލާ مُحَمَّدُ ﷺ އަށް އެނގިވަޑައިގަންނަވާނޭ ކަންކަމެއްނޫނެވެ. ވުމާއެކު، އެ އާޔަތްތަކުގައިވާ ވާހަކަތަކުން އެނގި ކަށަވަރުވަނީ، مُحَمَّدُ ﷺއީ، الله سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ރަސޫލަކުކަމެވެ.\nދެން އެއަށްފަހު، މި ސޫރަތުގެ 143 ވަނަ އާޔަތުން ފެށިގެން ސޫރަތް ނިމެންދެން ހުރި އާޔަތްތަކުގައި، اللهُ سُبحَانَهُ وَتَعَالَى މުޚާޠަބު ކުރައްވައިފައި ވަނީ، مُحَمَّدُ ﷺ އިސްލާމް ދީނަށް ގޮވައިލެއްވުމުން އެ ދީން ޤަބޫލުކުރި މީހުންނާއެވެ. އެ އާޔަތްތައް ފެށިފައި ވަނީ، الله سُبحَانَهُ وَتَعَالَى މުސްލިމުންގެ ޤިބްލަ ބަދަލުކުރެއްވުމުން، މުސްލިމުންނާއި އަހްލުކިތާބީންނާ ދެމެދު އުފެދުނު ޚިލާފުގެ ވާހަކައިންނެވެ. އެއަށްފަހު، ބަޔާންކުރައްވައިފައި ވަނީ، އިސްލާމީ ޝަރީޢަތުގެ ބައެއް ޙުކުމްތަކާއި، އިސްލާމީ މުޖްތަމަޢެއްގައި މީސްތަކުން ކޮންމެހެން އަދާކުރާންޖެހޭ ވާޖިބުތަކެވެ. އެއީ، اللهُ سُبحَانَهُ وَتَعَالَى އެއްކައުވަންތަކޮށް، ޚާލިޞް ތައުޙީދުގެ މަތީ ސާބިތުވެ ތިބެވޭނޭ ގޮތާއި، ޤިޞާޞުހިފުމާއި، ވަޞިއްޔަތްކުރުމާއި، އިސްލާމް ދީނަށް ޓަކައި ޖިހާދުކުރުމާ އަދި، اللهُ سُبحَانَهُ وَتَعَالَىގެ މަގުގައި ހޭދަކުރުމާ ބެހޭ ބައެއް ޙުކުމްތަކެވެ. ދެން، އެއަށްފަހު ބަޔާންކުރައްވައިފައި ވަނީ، ރޯދައާއި، ޙައްޖާއި، ޢުމްރާއާ ބެހޭ ޙުކުމްތަކެވެ. ދެން، ބަނގުރާއާ ބެހޭ ގޮތުން އެންމެ ފުރަތަމަ ބާވައިލެއްވި ޙުކުމެވެ. ދެން އެއަށްފަހު، މުޝްރިކުންނާ ކާވެނިކުރުމުގެ ޙުކުމާއި އަންހެނުންގެ ޢިއްދައާއި، އީލާއާއި، ވަރިއާއި، ދަރީންނަށް ކިރުދިނުމާއި، މި ކަންކަމާ ގުޅޭ ބައެއް ޙުކުމްތަކެވެ.\nއޭގެ ފަހުގައި، ވިޔާފާރިއާއި، ރިބާއާއި، ދަރަނިދިނުމާއި، ދަރަނިނެގުން ފަދަ މުޢާމަލާތްތަކާ ގުޅޭ ބައެއް ޙުކުމްތަކެވެ. އަދި ވަކީން ޚާއްޞަކޮށް ރަހުނާ ގުޅޭ ބައެއް ޙުކުމްތަކެވެ. އަދި ބަޔާންވެދިޔަ ޙުކުމްތަކުގެ އިތުރަށް، ޢިބްރަތްތެރި ބައެއް ވާހަކަތަކާއި ޙިކްމަތުގެ ބަސްފުޅުތައް ދޭތެރެ ދޭތެރެއިން އައިސްފައި ވެއެވެ. މި ސޫރަތް ނިންމަވައިލައްވައިފައި ވަނީ، ވަރަށް ފުރިހަމަ އިސްލާމީ ދުޢާއަކުންނެވެ.[52] \n-------------\nبِسمِ اللهِ الرَّحمَنِ الرَّحِيمِ\nاللهُ سُبحَانَهُ وَتَعَالَىގެ އިސްމުފުޅުގެ ބަރަކާތުން ފަށަމެވެ. އެއީ، اللهُ سُبحَانَهُ وَتَعَالَىގެ ޙަޟްރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި، މި ޢަމަލު ޤަބޫލުކުރެއްވުން އެދޭ ޙާލުގައެވެ. اللهُ سُبحَانَهُ وَتَعَالَىއީ، އެ إِلٰهއަށް ކިޔަމަންގަންނަ އަޅުންނަށާއި، ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n-------------\n(1) ا ل م މި އަކުރުތަކަކީ، އަލިފުބާގެ އަކުރުތަކުގެ ތެރޭގައި ހިމެނޭ އަކުރުތަކެކެވެ. މި އަކުރުތަކުގެ މުރާދު ދެނެވޮޑިގެންވަނީ، ހަމައެކަނި اللهُ سُبحَانَهُ وَتَعَالَى އެވެ. ދަންނާށެވެ! މި ސޫރަތް ނޫނަސް، އަލިފުބާގެ އަކުރުތަކުން ފެށިފައިވާ އެތައް ސޫރަތެއް، ކީރިތި ޤުރްއާނުގައި ވެއެވެ. އަދި މި ފަދަ އަކުރުތަކަށް ކިއަނީ، الْحُرُوْفُ الْمُقَطَّعَةُގެ އަކުރުތަކެވެ.\nއެ އަކުރުތަކަކީ، ޢަރަބި ބަހުގެ އަކުރުތަކެއް ކަމުގައި ވެފައި، އެ އަކުރުތަކުން އެމުނި އެކުލެވިގެންވާ ބައެއް އާޔަތްތައް، ކީރިތި ޤުރްއާނުގައި ވެއެވެ. އަދި ޤުރައިޝު ވަންހައިގެ މީހުންނަކީ، ޢަރަބި ބަހަށް އެންމެ ކުޅަދާނަ އަދި ޢަރަބީންގެ ތެރޭގައި ތިބި އެންމެ ފަޞާޙަތްތެރި، އެންމެ ބަލާޣާތްތެރި މީހުން ކަމުގައި ވުމާ އެކު ވެސް، އެބައިމީހުން ވަނީ، އެ ފަދަ އެންމެ އާޔަތެއްގެ މިންވަރު ވިއަސް ގެނެސްގަތުމަށް ނުކުޅެދިފައެވެ.\nއަދި ކިއެއްތަ! އެންމެހައި އިންސީންނާއި ޖިންނީން ވެސް ވަނީ، އެ ޤުރްއާނާ އެއްފަދަ ފޮތެއް ނުވަތަ އެ ފޮތުގައިވާފަދަ އެންމެ ސޫރަތެއް ނުވަތަ އާޔާތެއް ވިއަސް ގެނައުމަށް ނުކުޅެދިފައެވެ. މި ކަމުން އެނގި ސާބިތު ވަނީ، ހަމަކަށަވަރުން ވެސް، ކީރިތި ޤުރްއާނަކީ، اللهُ سُبحَانَهُ وَتَعَالَى ބާވައިލައްވައިފައިވާ ފޮތެއް ކަމެވެ. އަދި، ޤުރްއާނަކީ، مُحَمَّدُ ﷺ އަމިއްލަފުޅަށް ހައްދަވައިފައިވާ ފޮތެއް ނޫން ކަމެވެ. އަދި މީހެއްގެ ގާތުން އުނގެނިވަޑައިގެންފައިވާ ފޮތެއް ވެސް ނޫންކަމެވެ.[53] ","[51] صَفْوَةُ التَّفَاسِيرِ لِلشَّيْخِ مُحَمَّدِ بْنِ عَلِي الصَّابُونِي وَالتَّفْسِيرُ الْوَاضِحِ لِلدَّكْتُورِ مُحَمَّدِ الْحِجَازِي\n[52] صَفْوَةُ التَّفَاسِيرِ لِلشَّيْخِ مُحَمَّدِ بْنِ عَلِي الصَّابُونِي وَالتَّفْسِيرُ الْوَاضِحُ لِلدَّكْتُورِ مُحَمَّدِ الْحِجَازِي\n[53] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(2) ޝައްކެއްނެތެވެ. ވީމާ، މި ފޮތް ބާވައިލެއްވުނީ، اللهُ سُبحَانَهُ وَتَعَالَىގެ ޙަޟްރަތުން ކަމާ މެދު ޝައްކުނުކުރާށެވެ! އަދި، ކީރިތި ޤުރްއާނަކީ، اللهُ سُبحَانَهُ وَتَعَالَىއަށް ބިރުވެތިވެ، އެ ފޮތުގައިވާ ޙުކުމްތަކަށް ތަބާވެ އެ ޙުކުމްތަކާ އެއްގޮތަށް ޢަމަލުކުރާ ތަޤްވާވެރީންނަށް ޓަކައި ހުރި ހިދާޔަތެއް ކަމަށް ވުމާއެކު، އެ ފޮތުން ފައިދާކުރާނީ ހަމައެކަނި ތަޤްވާވެރީންނަށެވެ.[54]","[54] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(3) އެ ތަޤްވާވެރީންނަކީ، ޣައިބަށް އީމާންވާ މީހުންނެވެ. އަދި ޣައިބުގައިވާ ކަންތައްތަކަކީ، އެބައިމީހުންގެ ޙިއްސުތަކާއި ބުއްދީގެ ވަސީލަތުން ދެނެގަނެވޭނޭ ކަންކަމެއް ނޫންކަން ތެދުކުރާ މީހުންނެވެ. އެހެނީ، ޣައިބުގައިވާ ކަންތައްތަކަކީ، اللهُ سُبحَانَهُ وَتَعَالَىގެ ރަސޫލުންނަށް، އެ إِلٰهُ ބާވައިލައްވާ ވަޙީގެ ބަސްފުޅަކުން މެނުވީ، އެނގޭނޭ ކަންކަމެއް ނޫނެވެ. އެއީ، މަލާއިކަތުންވާކަމާއި، ސުވަރުގެއާއި، ނަރަކަ ވާކަމާ އަދި އެ ނޫން ވެސް ޣައިބުގައިވާ އެންމެހައި ކަންކަމެވެ. އަދި އެ ތަޤްވާވެރީންނަކީ، رَسُولُ اللهِ ﷺ ނަމާދުކުރައްވައި ދެއްކެވި ގޮތާ އެއްގޮތަށް، ކޮންމެ ނަމާދެއްމެ، އެ ނަމާދެއްގެ ވަގުތުގައި އަދާކުރުމަށް ރައްކައުތެރިވާ މީހުންނެވެ. އަދި އެބައިމީހުންނަކީ، اللهُ سُبحَانَهُ وَتَعَالَى އެބައިމީހުންނަށް ދެއްވި މުދަލުން ފަރްޟު ޒަކާތްދީ، އަދި ޞަދަޤާތްކޮށް އުޅޭ މީހުންނެވެ.[55]","[55] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(4) އޭ ރަސޫލާއެވެ! އަދި އެ ތަޤްވާވެރީންނަކީ، އިބަ ރަސޫލާއަށް ބާވައިލެއްވުނު ޤުރްއާނަށާއި، އިބަ ރަސޫލާގެ ސުންނަތަށާއި، އިބަ ރަސޫލާގެ ކުރީގެ ރަސޫލުންނަށް ބާވައިލެއްވުނު އެންމެހައި ފޮތްތަކަށް އީމާންވެ، އެ ފޮތްތައް ތެދުކޮށް، މީސްތަކުން މަރުވުމަށްފަހު އަލުން ދިރުއްވައި، ކަށްވަޅުން ނެރުއްވައި، ޤިޔާމަތް ޤާއިމުވާ ދުވަހުން އެބައިމީހުން މަޙްޝަރުކުރައްވާނޭ ކަމާއި، ޙިސާބުބައްލަވައި، އެ މީހަކު ކުޅަ ޢަމަލަކަށް ޙައްޤު ޖަޒާ ނުވަތަ ސަޒާ ލިބޭނޭ ކަން ޔަޤީންކޮށް އެ ކަންކަމަށް އީމާންވާ މީހުންނެވެ.\nދަންނާށެވެ! ޢާޚިރަތް ދުވަހަށް އީމާންވުމަކީ، ހެޔޮ ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، ތިމާގެ ނަފްސު ޙިސާބުކުރުން މަތީ ދެމިހުރުމަށް މަގުފަހިވާ ކަމެކެވެ.[56] ","[56] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(5) ބަޔާންވެދިޔަ ސިފަތަކުގެ އަހްލުވެރީންނަކީ، އެބައިމީހުންގެ ސާހިބުވަންތަ إِلٰهُ އެބައިމީހުންނަށް ދެއްވި ހިދާޔަތުގެ މަތީގައި ދެމިތިބޭ މީހުންނެވެ. އަދި އެބައިމީހުން އެދިއުޅުނު ކަންތައް ޙާޞިލުވެ ކާމިޔާބު ލިބެނިވި މީހުންނަކީ ހަމަ އެބައިމީހުންނެވެ. އަދި ނުބައި ކަންތައްތަކުން ދުރުވެ ރައްކައުތެރިވުމުގެ ސަބަބުން، ސަލާމަތްކަން ލިބި ދިންނަވާނޭ މީހުންނަކީ ވެސް ހަމަ އެބައިމީހުންނެވެ.[57]","[57] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(6) އޭ ރަސޫލާއެވެ! ހަމަކަށަވަރުން، އިބަ ރަސޫލާގެ ސާހިބުވަންތަ إِلٰهُ، އިބަ ރަސޫލާއަށް ބާވައިލެއްވި ވަޙީއާމެދު ދެކޮޅުހަދައި އިންކާރުކޮށް ކާފިރުވި މީހުންނީ، ބޮޑާކަމުގައި ހައްދުފަހަނަޅައިފައިވާ ބަޔެކެވެ. އެހެންކަމުން، އެ ފަދަ މީހުންނަށް، اللهُ سُبحَانَهُ وَتَعَالَى ދެއްވާނޭ ބިރުވެރި ޢަޛާބުގެ ޚަބަރު، އިބަ ރަސޫލާ އެބައިމީހުންނަށް ދެއްވައި އިންޛާރުކުރެއްވިއަސް، ނުވަތަ އިންޛާރުނުކުރެއްވިއަސް، އެ ދެގޮތްމެ އެބައިމީހުންގެ މައްޗަށް ހަމަހަމަވެގެން ވެއެވެ. އެހެނީ، އެބައިމީހުންނަކީ އީމާންވާނޭ ބައެއް ނޫނެވެ. އަދި ކިއެއްތަ! އެ ބައިމީހުން އެ ތިބި ބާޠިލު ގޮތުގައި އެބައިމީހުން ދެމިތިބޭނެތެވެ.[58]","[58] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(7) اللهُ سُبحَانَهُ وَتَعَالَى އެ ވަނީ، އެ ކާފިރުންގެ ހިތްތަކާއި، ކަންފަތްތަކުގައި، ސިއްކަޖައްސަވައި، ބަންދުކުރައްވައިފައެވެ. އަދި އެބައިމީހުންގެ ލޯތަކުގެ މަތީގައި އެ ވަނީ ފަރުދާއެއް އަޅުއްވައިފައެވެ. އެއީ، އެބައިމީހުންނަށް ޙައްޤު ފައުޅުވެ އެނގުމަށްފަހު، އެ ކަމާ ދެކޮޅުވެރިވެ ކާފިރުވުމުގެ ސަބަބުންނެވެ. ވީމާ، ތެދުމަގު ލިބި އީމާންވުމުގެ ތައުފީޤެއް އެބައިމީހުންނަކަށް ނުލިބުނެވެ. އެހެންކަމުން، އެބައިމީހުންނަށް ހުރީ ޖަހަންނަމައިގެ ގަދަފަދަ ޢަޛާބެވެ.[59]","[59] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(8) އަދި އީމާންކަމާއި ކާފިރުކަމާ ދެމެދު، ޝައްކުކަން މަތީ ދެމިތިބޭ ބަޔަކު، މީސްތަކުންގެ ތެރޭގައި ވެއެވެ. އެއީ، މުނާފިޤުންނެވެ. އެބައިމީހުން ބުނެއެވެ. ތިމަންމެން މިވަނީ، اللهُ سُبحَانَهُ وَتَعَالَىއަށާއި އާޚިރަތްދުވަހަށް އީމާންވެގެންނެވެ. ނަމަވެސް، އެ ވާހަކައަކީ ހަމައެކަނި އެބައިމީހުން ދުލުކޮޅުން ބުނެލާ ބަހެކެވެ. އެހެންކަމުން، އެބައިމީހުންނީ، އެތެރެފުށުން ކާފިރުކަންމަތީ ތިބި، އީމާންނުވާ ބަޔެކެވެ.[60] ފަހެ، އެބައިމީހުން އެ ތިބީ އިސްލާމް ދީން ޤަބޫލުކުރުމާއި ނުކުރުމާ މެދު ހަދާނެނަހަދާނެ ގޮތެއް ނޭނގި ޝައްކުކަމެއްގެ ތެރޭގައެވެ.","[60] تَفْسِيرُ الْبَيْضَاوِي لِلْقَاَضِي نَاصِرِ الدَّينِ الْبَيْضَاوِي"],["(9) اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންވެގެންތިބިކަމަށް ދުލުކޮޅުން ބުނެ، ހިތުތެރޭގައި ކާފިރުކަން ފޮރުވައިގެން ތިބޭ މުނާފިޤުން އެ ހީކުރަނީ، اللهُ سُبحَانَهُ وَتَعَالَىއަށާއި މުއުމިނުންނަށް، އެބައިމީހުން އޮޅުވައިލަނީ ކަމުގައެވެ. އަދި އެ ގޮތަށް ކަންތައް ކުރުމުން، އެބައިމީހުން އެ އޮޅުވައިލަނީ، އެބައިމީހުންގެ އަމިއްލަ ނަފްސުތަކަށް ކަމުގައި މެނުވީ ނުވެއެވެ.\nއެހެނީ ހަމަކަށަވަރުން، އެބައިމީހުންގެ އެ ކެހިވެރި އޮޅުވައިލުމުގެ ނުބައިކަން އެންމެފަހުން އެނބުރިދާހުށީ ހަމަ އެބައިމީހުންގެ އަމިއްލަ ނަފްސުތަކަށެވެ. ނަމަވެސް، އެބައިމީހުންގެ ޖާހިލުކަމުގެ ބޮޑުކަމުން، އެބައިމީހުންނަށް އެ ކަން އިޙްސާސު ވެސް ނުވެއެވެ. އެއީ، އެބައިމީހުންގެ ހިތްތައް ފަސާދަވެފައިވުމުގެ ސަބަބުންނެވެ.[61] ","[61] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(10) އެ މުނާފިޤުންގެ ހިތްތަކުގައި ވަނީ، ޙައިރާންކަމާއި، ޝައްކުކުރުމާއި، ދޮގުހެދުމުގެ ނުބައި ބަލިމަޑުކަމެވެ. ވުމާއެކު، ޢުޤޫބާތްލިބުން ޙައްޤުވަނިވި ފާފަތަކަށް އެބައިމީހުން އަރައިގަނެއެވެ. އެ ކަމުގެ ސަބަބުން، އެބައިމީހުންގެ ހިތްތަކުގައި ހުރި ނިފާޤުކަމުގެ ނުބައި ބަލިމަޑުކަމުގެ މައްޗަށް ބަލިމަޑުކަން، اللهُ سُبحَانَهُ وَتَعَالَى އެބައިމީހުންނަށް އިތުރުކުރެއްވިއެވެ. އަދި، اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންނުވާ ޙާލު، اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންވެގެންތިބި ބަޔަކުކަމުގައި ބުނެ ދޮގުހެދުމުގެ ސަބަބުން، އެބައިމީހުންނަށް ހުރީ ވޭންދެނިވި ޢަޛާބެވެ.[62]","[62] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(11) މުނާފިޤުންނަކީ، اللهُ سُبحَانَهُ وَتَعَالَىއަށް އުރެދި ބިމުގައި ފަސާދަކޮށް، ކާފިރުންނާ ގުޅުން ބަހައްޓައި، މުއުމިނުންގެ ސިއްރުތައް ކާފިރުންނަށް ގެންގޮސްދޭ ބަޔެކެވެ. އަދި އެ ފަދަ ކަންކަމުން ދުރުވެ ރައްކައުތެރިވުމަށް އެބައިމީހުންނަށް ނަސޭހަތްތެރިވެވިއްޖެ ނަމަ، އެ ނަސޭހަތް ޤަބޫލުނުކޮށް ޖަދަލުކުރުމުގެ ގޮތުން އެބައިމީހުން ބުނެއުޅެއެވެ. ތިމަންމެން މިވަނީ ކަންތައްތައް ރަނގަޅުކޮށް އިޞްލާޙުކުރާ ބަޔަކުކަމުގައެވެ.[63]","[63] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(12) ދަންނާށެވެ! ހަމަކަށަވަރުން އެ މުނާފިޤުންނަކީ، އިޞްލާޙުކުރާ ބަޔަކުކަމުގައި އެބައިމީހުން ބުނެއުޅުނު ކަމުގައި ވިއަސް، ޙަޤީޤަތުގައި ފަސާދަކުރާ މީހުންނަކީ ހަމަ އެބައިމީހުންނެވެ. އެހެނެއްކަމަކު، އެބައިމީހުންގެ ކިބައިގައި ހުރި ޖާހިލުކަމާއި ދެކޮޅުވެރިކަމާ ހުރެ، އެބައިމީހުންނަކަށް އެ ކަމެއް ނުވިސްނެއެވެ. އަދި އެ ކަން އިޙްސާސެއް ވެސް ނުމެ ކުރެވޭ މެއެވެ.[64]","[64] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(13) އަދި، مُحَمَّدُ ﷺއަށް އީމާންވިމީހުން ފަދައިން ތިޔަަބައިމީހުން ވެސް އީމާންވުމަށް އެ މުނާފިޤުންނަށް ބުނެވިއްޖެ ނަމަ، މަލާމާތުގެ ގޮތުންނާއި އިންކާރުކޮށް ޖަދަލުކުރުމުގެ ގޮތުން، އެބައިމީހުން ބުނެއުޅެއެވެ. ނުވިސްނޭ ޖާހިލު މޮޔައިން އީމާންވީފަދައިން ތިމަންމެން ވެސް އީމާންވާންވީހެއްޔެވެ؟ އެ މޮޔައިން އީމާންވީފަދައިން ތިމަންމެން އީމާންވެއްޖެ ނަމަ ތިމަންމެން ވެސް ވާނީ، ޖާހިލުކަމާއި މޮޔަކަމުގައި އެބައިމީހުންނާ އެއްފަދަ ބަޔަކުކަމުގައެވެ. ދެން، އެ މުނާފިޤުންގެ އެ ޖަވާބަށް ރައްދުދެއްވައި، اللهُ سُبحَانَهُ وَتَعَالَى ވަޙީކުރެއްވިއެވެ. ދަންނާށެވެ! ނުވިސްނޭ ޖާހިލު މޮޔަ ބަޔަކީ، ހަމަ އެ މުނާފިޤުންކަން ކަށަވަރެވެ. އެހެނެއްކަމަކު، އެ ކަމެއް އެބައިމީހުންނަކަށް ނޭނގެއެވެ. އަދި އެބައިމީހުންގެ ކިބައިގައި ހުރި މަގުފުރެދުމުގެ ބޮޑުކަމުން، އެބައިމީހުންނަށް ހުރި ގެއްލުމާއި ހަލާކު ވެސް އެބައިމީހުންނަކަށް ނޭނގެއެވެ.[65]","[65] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(14) އަދި މުއުމިނުންނާ ބައްދަލުވެއްޖެ ނަމަ އެ މުނާފިޤުން ބުނެއުޅެއެވެ. ތިޔަބައިމީހުން ފަދައިން ތިމަންމެން ވެސް މިވަނީ، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށް އީމާންވެ އިސްލާމް ދީން ޤަބޫލުކޮށްގެންނެވެ. އަދި، اللهُ سُبحَانَهُ وَتَعَالَىއަށް އުރެދި ނުކިޔަމަންތެރިވެގެންވާ ކާފިރުންގެ ބޮޑުންނާއި ބައްދަލުވެއްޖެ ނަމަ، އެ މުނާފިޤުން ބުނެއުޅެއެވެ. ތިމަންމެން މިވަނީ ތިޔަބައިމީހުންނާ އެކު، ތިޔަބައިމީހުންގެ ދީނުގައި ކަން ކަށަވަރެވެ. ހަމަކަށަވަރުން، ތިމަންމެން މިވަނީ މުއުމިނުންނަށް މަލާމާތްކޮށް ފުރައްސާރަކުރާ ބަޔަކު ކަމުގައެވެ.[66]","[66] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(15) އެ މުނާފިޤުން އެ ކުރާ ފުރައްސާރައިގެ ބަދަލު، އެބައިމީހުންނަށް، اللهُ سُبحَانَهُ وَتَعَالَى ދެއްވާހުއްޓެވެ. ދަންނާށެވެ! އެބައިމީހުންގެ މަގުފުރެދުމާއި، ޙައިރާންކަމާއި، ޝައްކުކަންމަތީ ދެމިތިބުމަށް ޓަކައި، އެ إِلٰهُ އެބައިމީހުންނަށް މުހްލަތުދެއްވައި ދޫކޮށްލައްވައިފައި ވެއެވެ.[67]","[67] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(16) އެ މުނާފިޤުންގެ އަމިއްލަ ނަފްސުތައް، އެބައިމީހުން އެ ވިއްކައިލީ ގެއްލުމާއި ހަލާކުހުރި ކަމަކަށެވެ. އެހެނީ، ހިދާޔަތާއި އީމާންކަމުގެ ބަދަލުގައި، އެބައިމީހުން އިޚްތިޔާރުކުރީ ދެފުށްދެގޮތްކަމާއި ކާފިރުކަމެވެ. ފަހެ، އެބައިމީހުން އެ ކުޅަ ވިޔަފާރީގައި އެބައިމީހުންނަކަށް އެއްވެސް ފައިދާއެއް ނެތެވެ. އަދި ކިއެއްތަ! ތެދުމަގު ލިބުނު ބަޔަކު ކަމުގައި ވެސް އެބައިމީހުން ނުވިއެވެ.[68]","[68] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(17) މުނާފިޤުންގެ މިސާލަކީ، ކަނު އަނދިރި ރެއެއްގައި، ބޮޑު ޞަޙަރާއެއްގެ ތަނަވަސް މައިދާނަކަށް ފައިބާ، ހީފިލުވުމަށާއި އަލިކަން ހޯދުމަށް އަލިފާން ރޯކުރި ބަޔެއްގެ މިސާލެވެ. ދެންފަހެ، އެ އަލިފާނުގެ ހުޅުގަނޑު ބޮޑުވެ، އެބައިމީހުންގެ ވަށައިގެންވާ ހުރިހައި ތަނަކަށް އަލިކޮށްލި ހިނދު، اللهُ سُبحَانَهُ وَتَعَالَى އެ އަލިފާންގަނޑު ނިއްވަވައި، އެބައިމީހުންނަށް ލިބުނު އަލިކަން ގެންދެވިއެވެ.\nއެހެންކަމުން، ކަނުއަނދިރީގެ ތެރޭގައިވެ، އެބައިމީހުންގެ ލޮލަށް އެއްވެސް އެއްޗެއް ނުފެންނަގޮތް ވިއެވެ. އަދި އެ އަނދިރިކަމުގެ ތެރެއިން ނުކުމެ ސަލާމަތްވެވޭނޭ ގޮތެއް ނުވަތަ މަގެއް ވިއަސް އެބައިމީހުންނަކަށް ނުފެނުނެވެ.\nހަމަ އެ ފަދައިންމެ، އިސްލާމް ދީނުގެ ނޫރު އެބައިމީހުންނާ ހަމައަށް އައުމުން، އާޚިރަތުގައި އެބައިމީހުންނަކަށް އެއްވެސް ފައިދާއެއް ނުކުރިއެވެ. އެހެނީ، މުނާފިޤުންނަކީ، مُحَمَّدُ ﷺގެ ރިސާލަތަށް ބޭރުފުށުން އީމާންވެ، އެތެރެފުށުގައި ކާފިރުކަން ވަންހަނާކުރި މީހުންނެވެ. އެއީ، އެބައިމީހުންގެ ލެއާއި މުދައު ރައްކައުތެރި ކުރުމުގެ ބޭނުމުގައެވެ. އަދި ހަމަކަށަވަރުން، މުނާފިޤުންގެ ގޮތުގައި ތިބެ މަރުވުމުގެ ސަބަބުން، اللهُ سُبحَانَهُ وَتَعَالَىގެ ގަދަފަދަ ޢަޛާބަށް އެބައިމީހުން ހުށަހަޅުއްވާނެތެވެ.[69] ","[69] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(18) އެ މުނާފިޤުންނަކީ، ޙައްޤު ބަސް އެހުމުގައި ބީރު، ޙައްޤު ވާހަކަ ދެއްކުމުގައި މަންމަން، ހިދާޔަތުގެ އަލިކަން ފެނުމުގައި ކަނު ބަޔެކެވެ. ވީމާ، އެބައިމީހުން ޤަބޫލުނުކޮށް ދޫކޮށްލި އީމާންކަމަށް އެނބުރި އައުމަކީ، އެބައިމީހުންނަށް ކުރެވޭނޭ ކަމެއް ނޫނެވެ. އެއީ، އީމާންކަމުގެ ބަދަލުގައި އެބައިމީހުން މަގުފުރެދުން އިޚްތިޔާރުކުރީމައެވެ.[70]","[70] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(19) ނުވަތަ މުނާފިޤުންގެ މިސާލަކީ، ޞަޙަރާއެއްގައި ދަތުރުކުރަމުން ދަނިކޮށް، ނުހަނު ބޯ ވިލާގަނޑެއް އެބައިމީހުންގެ މައްޗަށް އައި ބަޔެއްގެ މިސާލެވެ. އެ ވިލާގަނޑުން އެބައިމީހުންގެ މައްޗަށް ނުހަނު ބޯކޮށް ވާރޭވެހި، އެބައިމީހުންގެ މައްޗަށް، އެތައް އަނދިރިކަމެއް ވެރިވިއެވެ. އެއީ، ރޭގަނޑުގެ އަނދިރިކަމާއި، ވިލާގަނޑުގެ އަނދިރިކަމާއި، ވާރޭގެ އަނދިރިކަމެވެ.\nއަދި އެ ވިލާގަނޑުގައި، އަންދާލާފަދަ ހޮނުގުގުރިއާއި ވިދުވަރުވެއެވެ. އަދި އެ ވިލާގަނޑުން ޖަހާ ގަދަފަދަ ގުގުރީގެ އަޑުގެ ސަބަބުން، މަރުވެދާނޭ ކަމުގެ ބިރަށް، އެބައިމީހުން ކަންފަތުގައި އިނގިލި އަޅައި ބަންދުކުރެއެވެ. ހަމަ އެ ފަދައިންމެ، اللهُ سُبحَانَهُ وَتَعَالَىގެ އަމުރުފުޅުތަކާއި، ވަޢީދުގެ ބަސްފުޅުތަކާއި، އިސްލާމީ ޝަރީޢަތް މުނާފިޤުންނާ ހަމައަށް އައުމުން، އެ އަޑު ނޭހުމަށް ޓަކައި، އެބައިމީހުންގެ ކަންފަތްތަކުގައި އިނގިލި އަޅައި ބަންދުކުރެއެވެ.\nދަންނާށެވެ! اللهُ سُبحَانَهُ وَتَعَالَىގެ ދެނެވޮޑިގަތުމާއި، ބާރުވެރިވަންތަކަމާއި، ކުޅަދުންވަންތަކަމާއި، މި ހުރިހައި ކަމެއްމެ ކާފިރުތަކުން ވަށައިލައިގެންވެއެވެ. އެހެންކަމުން، އެ إِلٰهއަށް ނުކުޅެދުމެއް ޖައްސައި، އެ إِلٰهُގެ ކުޅަދުންވަންތަކަމުގެ ދަށުން ނުކުމެވޭނޭ ހަމަ އެއްވެސް ފަރާތެއް ނުވެއެވެ.[71] ","[71] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(20) އެ ވިލާގަނޑުން އަންނަ ވިދުވަރުގެ ގަދަކަމުން، އެބައިމީހުންގެ ލޮލުގެ ފެނުން ޖަހައިގަނެގެން ގެންގޮސްފާނޭ ކަހަލައެވެ. ކަން މިހެންހުރުމާ އެކު ވެސް، ވިދައިލާ ކޮންމެ ވަގުތަކުމެ އެ ވިދުވަރުގެ އަލީގައި އެބައިމީހުން ހިނގައިގަނެއެވެ. ވިދުވަރުގެ އަލިކަން ހިނގައްޖެ ނަމަ، އެބައިމީހުން ދާންވީ މަގު އަނދިރިވެދެއެވެ. އެހެންކަމުން، އެބައިމީހުން އެތިބި ތަނެއްގައި ހުއްޓިތިބެއެވެ.\nދަންނާށެވެ! اللهُ سُبحَانَهُ وَتَعَالَى މުނާފިޤުންގެ މިސާލުޖައްސަވައިފައި މިވަނީ، އަނދިރިގަނޑެއްގެ ތެރޭގައި ތިއްބައި ވިދާލުމުން އެ ވިދުވަރުގެ އަލީގައި ހިނގައިގަނެ، އެ އަލިކަން ފިލައި ދިއުމުން، އެއްވެސް ކޮޅަކަށް ނުގޮސް ހުއްޓިތިބޭ ބަޔެއްގެ މިސާލުންނެވެ. ހަމަ އެފަދައިންމެ، ޤުރްއާނުގެ އަޑުއިވުމުން ކަންބޮޑުވެ އެ އަޑު ނޭހުމަށް ޓަކައި ކަންފަތުގައި އިނގިލިއަޅައި، އެ އަޑު ނާހައިފި ނަމަ، ސަލާމަތްވެދާނޭ ކަމަށް މުނާފިޤުން ދެކެއެވެ. ނަމަވެސް، އެ ގޮތަށް ކަންތައް ކުރުމުން އެބައިމީހުންނަށް އެއްވެސް ކަހަލަ ސަލާމަތްކަމެއް އަދި ރައްކައުތެރިކަމެއް ވިއަސް އެބަ ވޭހެއްޔެވެ.[72] \nއަދި ދަނޑުގޮވާމާއި، ނަޢަމްސޫފިތަކާއި، ވިޔާފާރީގެ ކަންތައްތައް ރަނގަޅުވުމުން މުނާފިޤުން ބުނެތެވެ. مُحَمَّدِيَّ ދީނަކީ ބަރަކާތްތެރި ރަނގަޅު ދީނެކެވެ. އަދި ދަތިތަކާއި މުޞީބާތްތައް ކުރިމަތިވުމުން މުނާފިޤުކަން މަތީ ދެމިތިބެއެވެ.[74] އަދި، ޤުރްއާނުގެ އަޑު ނޭހުމަށް ޓަކައި، މުނާފިޤުން، އެބައިމީހުންގެ ކަންފަތުގައި އިނގިލި އެޅުމުން، اللهُ سُبحَانَهُ وَتَعَالَى އިރާދަކުރެއްވި ނަމަ އެބައިމީހުންނަށް އެއްވެސް މުހްލަތެއް ނުދެއްވައި ހަމަ އެހިނދުންއެހިނދަށް އެބައިމީހުންގެ އިވުމާއި ފެނުން ގެންދަވައިފީސްކަން ކަށަވަރެވެ. އެހެނީ ހަމަކަށަވަރުން، اللهُ سُبحَانَهُ وَتَعَالَىއީ ކޮންމެ ކަމަކަށް ނުހަނު ކުޅަދުންވަންތަ إِلٰهއެވެ. އެހެންކަމުން، އެ إِلٰهއަށް ނުކުޅެދުމެއް ޖައްސައި، އެ إِلٰهُ ކުރައްވާކަމަކަށް ހުރަސްއަޅައި މަނާކުރެވޭނޭ ހަމަ އެއްވެސް ފަރާތެއް ނުވެއެވެ.[73] \nދަންނާށެވެ! މި ސޫރަތުގެ އަށްވަނަ އާޔަތުން ފެށިގެން، ވިހިވަނަ އާޔަތުގެ ނިއަލަށް އޮތް، ތޭރަ އާޔަތުގައި ވަނީ މުނާފިޤުންގެ ވާހަކައެވެ. މުނާފިޤުންގެ ކަންތައްތައް ހުންނަގޮތާއި، އެބައިމީހުންގެ ކިބައިގައި ހުންނަ ސިފަތަކާއި، އެބައިމީހުންގެ މިސާލެވެ.\nއިސްވެދިޔަ އާޔަތްތައް ބާވައިލެއްވުނު ސަބަބު:\nއިސްވެދިޔަ އާޔަތްތައް ބާވައިލެއްވުނު ސަބަބާ ގުޅޭ ގޮތުން، فَخْرُ الدِّينِ الرَّازِي ލިއުއްވައިފައި ވެއެވެ. އެ ދެބަފައިކަލުންނަށް، اللهُ سُبحَانَهُ وَتَعَالَى ރުއްސުންލެއްވި ابْنِ عَبَّاسٍ ވިދާޅުވިއެވެ. މި އާޔަތްތައް ބާވައިލެއްވުނީ، މުނާފިޤުންގެތެރެއިން عَبْدُ اللهِ بْن أُبَيّ بْنِ سَلُولއާއި، مِتْعَبُ بْنِ قُشَيْرއާއި، الْجَدُّ بْنِ قَيْسއާ ބެހޭގޮތުންނެވެ. އެހެނީ، ކީރިތި ރަސޫލާގެ އަޞްޙާބުންގެ ތެރެއިން ބައެއް އަޞްޙާބުންނާ އެ މުނާފިޤުން ބައްދަލުވެއްޖެ ނަމަ އެބައިމީހުންބުނާކަމުގައި ވިއެވެ.\nތިޔަބައިމީހުން ފަދައިން ތިމަންމެން ވެސް މިތިބީ، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށް އީމާންވެ އިސްލާމް ދީން ޤަބޫލުކޮށްގެންނެވެ. އެހެނީ ހަމަކަށަވަރުން، އެ ރަސޫލާގެ ސިފަފުޅުޅުތަކާއި ޚުލްޤުފުޅުތައް ތިމަންމެންގެ ފޮތުގައި ވަނިކޮށް ތިމަންމެން ދެކެމެވެ.[75] ","[72] تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\n[74] التَّفْسِيرُ الْجَامِعُ لِأحْكَامِ الْقُرْآنِ لِلْإمَامِ أَبِي عَبْدِ اللهِ الْقُرْطُبِي\n[73] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[75] التَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي"],["(21) މި އާޔަތަކީ، އެންމެހައި އިންސާނުންނަށް، اللهُ سُبحَانَهُ وَتَعَالَى އިއްވަވައިފައިވާ ނިދާއެކެވެ. އެ ނިދާގައި، އެ إِلٰهُ ވަޙީކުރެއްވިއެވެ. އޭ މީސްތަކުންނޭވެ! ތިޔަބައިމީހުން ކުރާ ހުރިހައި އަޅުކަމެއް، ތިޔަބައިމީހުންގެ ވެރި إِلٰهއަށް ޚާލިޞްކުރާށެވެ! އެއީ، އެ إِلٰهُގެ ދީނާ ޚިލާފުނުވެ، އެ إِلٰهއަށް ބިރުވެތިވާ ޙާލުގައެވެ. އެހެނީ، އެ إِلٰهُގެ އޯގާވަންތަކަމުން، ތިޔަބައިމީހުންގެ ބޭނުންތައް ފުއްދަވައިދެއްވައި އަދި ތިޔަބައިމީހުންގެ އެންމެހައި ކަންތައްތައް ބަލަހައްޓަވަނީ، އެ إِلٰهއެވެ.\nފަހެ ހަމަކަށަވަރުން، އެ إِلٰهއީ، ނެތުމުގެ ތެރެއިން ތިޔަބައިމީހުން އުފައްދަވައި ވުޖޫދަށް ނެރުއްވި، إِلٰهއެވެ. އަދި ތިޔަބައިމީހުންގެ ކުރީން އުޅެ، ނިމިދިޔަ އެންމެހައި މީސްތަކުން ވެސް އުފެއްދެވި إِلٰهއެވެ. ދަންނާށެވެ! اللهُ سُبحَانَهُ وَتَعَالَىއަށް ތިޔަބައިމީހުން އަޅުކަންކުރާންވީ ތަޤްވާވެރިވުމަށް ޓަކައެވެ. އެހެނީ، ތަޤްވާވެރީން ދެކެ، اللهُ سُبحَانَهُ وَتَعَالَى ރުހިވޮޑިގެންވެއެވެ. އަދި ތަޤްވާވެރީން، އެ إِلٰهُގެ ނިޔާފުޅަށް ރުހިގެންވޭމެއެވެ.[76] ","[76] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(22) ތިޔަބައިމީހުންގެ ވެރި إِلٰهއީ، ތިޔަބައިމީހުންނަށް ޓަކައި، ބިން އުފައްދަވައި، ފަތުރުއްވައި، ތަންމައްޗެއްގެ ގޮތުގައި އެ ބިން ލެއްވި، إِلٰهއެވެ. އަދި އެ ތަން ލައްވައިފައި ވަނީ، ދިރިއުޅުމަށް ޓަކައި ފަސޭހަ ތަނެއްގެ ގޮތުގައެވެ. އަދި އުޑު ލައްވައިފައި ވަނީ ވަރުގަދަ ބިނާއެއް ކަމުގައެވެ.\nއަދި، އެ إِلٰهއީ، ވިލާތަކުން ވާރޭވެއްސަވައި، އެ ފެނުގެ ސަބަބުން ގަސްތައް ފަޅުއްވައި، އެ ގަސްތަކުން މޭވާގެ ތަފާތު ބާވަތްތައް، ރިޒްޤެއްގެ ގޮތުގައި ތިޔަބައިމީހުންނަށް ޓަކައި ނެރުއްވި، إِلٰهއެވެ. މި ހުރިހައި ކަމަކާއި ތަކެއްޗެއް އުފައްދަވައި، ޚަލްޤުކުރައްވައި، ތިޔަބައިމީހުންނަށް ރިޒްޤުދެއްވަނީ، اللهُ سُبحَانَهُ وَتَعَالَى ކަން ދެނެގެންމެ، އެ إِلٰهއަށް ކުރާ އަޅުކަމުގައި، އެއްވެސް އެއްޗެއް، އެ إِلٰهއާ އެއްފަދަކޮށް ބައިވެރިކޮށް ޝިރްކުނުކުރާހުށިކަމެވެ![77] ","[77] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(23) އޭ ކާފިރުންނޭވެ! ތިމަން إِلٰهُގެ އަޅާ مُحَمَّدُ ﷺގެ މައްޗަށް، ތިމަން إِلٰهُ ބާވައިލެއްވި ޤުރްއާނާ މެދު ތިޔަބައިމީހުން ޝައްކުކަމެއްގެ ތެރޭގައި ވަނީ ނަމަ، އަދި، ޤުރްއާނަކީ، ތިމަން إِلٰهُ ބާއްވައިލެއްވި އެއްޗެއް ނޫންކަމުގައި ތިޔަބައިމީހުން ދެކޭ ނަމަ، ޤުރްއާނުގައިވާ ފަދަ އެންމެ ސޫރަތެއް ވިއަސް ތިޔަބައިމީހުން ނިކަން ގެނެސްބަލާށެވެ! އަދި ތިޔަ ދައްކާ ވާހަކަތަކުގައި ތިޔަބައިމީހުންނީ ތެދުވެރީން ކަމުގައި ވަނީ ނަމަ އަދި، اللهُ سُبحَانَهُ وَتَعَالَى ފިޔަވައި އެ ފަދަ ސޫރަތެއް ގެނައުމުގައި ތިޔަބައިމީހުންނަށް ވާގިވެރިވެ އެހީތެރިވާނޭ ބަޔަކު ތިބި ނަމަ، އެ ބަޔަކަށް ގޮވައި ނިކަން ގެނެސްބަލާށެވެ![78]","[78] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدَّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(24) ފަހެ، ކިތަންމެ ގިނަ މަސައްކަތެއް ތިޔަބައިމީހުން ކުރިކަމުގައި ވިއަސް، އެ ފަދަ ސޫރަތެއް ގެނައުމަކީ، މިހާރު ވެސް ތިޔަބައިމީހުންނަށް ކުރެވޭނޭ ކަމެއް ނޫނެވެ. އަދި މުސްތަޤްބަލުގައި ވެސް ހަމަހިލާ ކުރެވޭނޭ ކަމެއްނޫނެވެ. ކަން މިހެން ހުރިއިރު، ތިޔަބައިމީހުންގެ މައްޗައް ލާޒިމުވެގެންވަނީ، اللهُ سُبحَانَهُ وَتَعَالَىއަށް ކިޔަމަންތެރިވެ، އެ إِلٰهُގެ ރަސޫލާގެ ރަސޫލުކަން ތެދުކޮށް، ނަރަކައިގެ އަލިފާނަށް ބިރުވެތިވެ ރައްކައުތެރިވުމެވެ. އެހެނީ، އެ ތާނގެ ދަރުކަމުގައި ވާނީ މީސްތަކުންނާއި ހިލައެވެ. އެ ނަރަކަ ތައްޔާރުކުރެއްވިފައި ވަނީ، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށް އުރެދި ނުކިޔަމަންތެރިވާ ކާފިރުންނަށް ޓަކައެވެ.[79]","[79] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(25) އޭ ރަސޫލާއެވެ! އަދި އިސްވެދިޔަ އާޔަތުގައި ކާފިރުންނަށް ބިރުވެރި ކަމުގެ ޚަބަރު ދެއްވި ފަދައިން، اللهُ سُبحَانَهُ وَتَعَالَىއަށް އީމާންވެ ޞާލިޙު ޢަމަލުކުރި މުއުމިނުންނަށް އުފައުވެރިކަމުގެ ޚަބަރުދެއްވާށެވެ! ހަމަކަށަވަރުން، އާޚިރަތުގައި މުއުމިނުންނަށް ހުރީ، އެ ތަންތާނގައިވާ އުސް ގަނޑުވަރުތަކާއި ހިޔާ ދެނިވި ގަސްތަކުގެ ދަށުން، ތަފާތު ބާވަތްބާވަތުގެ ކޯރުތައް ހިނގަހިނގާ ހުންނަ ސުވަރުގެތަކެވެ. އެ ސުވަރުގެތަކަކީ، ފުރިހަމަ ކަން އިންތިހާ ދަރަޖައަށް ގޮސްފައިވާ އަޖައިބުވާ ފަދަ ރިވެތި ސުވަރުގެތަކެކެވެ.\nއެ ސުވަރުގެތަކުގައި އެބައިމީހުންނަށް ރިޒްޤެއްގެ ގޮތުގައި މީރު މޭވާގެ ބާވަތްތަކުގެ ތެރެއިން ބާވަތެއް ދެއްވޭ ކޮންމެ ފަހަރަކު މެ އެބައިމީހުން ބުނާނެތެވެ. ހަމަކަށަވަރުން، މިއީ، ދުނިޔޭގައި ވެސް އަހުރެމެންނަށް ދެއްވުނުފަދަ މޭވާއެކެވެ. އެކަމަކު، އެ މޭވާގެ ރަހަބަލައިފައި އެބައިމީހުން ބުނާނެތެވެ. މި މޭވާގެ ނަމާއި، ވައްތަރާއި، ކުލައާއި، ސިފަ، ދުނިޔޭގައި އަހުރެމެންނަށް ދެއްވުނު މޭވާއާ އެއްގޮތްވި ކަމުގައި ވިއަސް، މިއީ، މުޅީން ރަހަ ތަފާތު ނުހަނު މީރު މޭވާއެކެވެ.\nއަދި އިންސާނުން ހިތްހަމަނުޖެހޭ ހުރިހައި އުނިސިފަތަކުން ޠާހިރުކުރެއްވިގެންވާ ބައިވެރީން، އެ ސުވަރުގެތަކުގައި މުއުމިނުންނަށް ޓަކައި ވެއެވެ. އަދި އެބައިމީހުން ވާނީ، ދޮގުހެދުމާއި އެ ނޫން ވެސް އެންމެހައި ނުބައި އަޚްލާޤުން ވެސް ޠާހިރުކުރެއްވިގެންނެވެ. އަދި ބަޔާންވެދިޔަ އެންމެހައި ނިޢުމަތްތަކާއި އެ ނޫން ވެސް ތަފާތު ނިޢުމަތްތައް ލިބެނިވި ގޮތުގައި، އެ ތަނުން ނުކުތުމެއް އަދި މަރުވުމެއް ވިއަސް ނެތި، އެ ސުވަރުގެތަކުގައި ތާއަބަދު އެ މުއުމިނުން ދެމިތިބޭނެތެވެ.[80] ","[80] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(26) ހަމަކަށަވަރުން، اللهُ سُبحَانَهُ وَتَعَالَى ޚަލްޤުކުރައްވައިފައިވާ ތަކެތީގެ ތެރެއިން، މަދިރިއެއް ނުވަތަ މެއްސެއް ނުވަތަ އެއަށްވުރެން ބޮޑު އެއްޗަކުން ވިއަސް، މިސާލު ޖެއްސެވުމަކީ، اللهُ سُبحَانَهُ وَتَعَالَى ލަދުވެތިވެވޮޑިގަންނަވާ ކަމެއް ނޫނެވެ.\nއެހެނީ، ހުރިހައި ތަކެއްޗަކީ ވެސް، اللهُ سُبحَانَهُ وَتَعَالَى ޚަލްޤުކުރައްވައިފައިވާ ތަކެއްޗެވެ. މި ފަދަ މިސާލުތައް، اللهُ سُبحَانَهُ وَتَعَالَى ޖައްސަވަނީ، އެ إِلٰهُ ފިޔަވައި އަޅުކަންކުރެވޭ ތަކެތީގެ ނިކަމެތިކަމާއި ނުކުޅެދޭކަން ހާމަކޮށްދެއްވައި ބަޔާންކޮށްދެއްވުމަށެވެ. ވީމާ، اللهُ سُبحَانَهُ وَتَعَالَىގެ ޚަލްޤުތަކުންގެ ތެރެއިން ކޮންމެ އެއްޗަކުން، އެ إِلٰهُ މިސާލުޖެއްސެވިކަމުގައި ވިއަސް، އެއީ ޙައްޤުގޮތުގައި ޖެއްސެވި މިސާލެއް ކަން މުއުމިނުން ދަންނަކަން ކަށަވަރެވެ. އަދި ފުރައްސާރަކުރުމުގެ ގޮތުން ކާފިރުން ބުނެއުޅެއެވެ. މަދިރިއާއި މެހި ފަދަ ނިކަމެތި ތަކެތީން، اللهُ سُبحَانَهُ وَتَعَالَى މިސާލުޖައްސަވަނީ ކީއްވެގެން އަދި ކޮން ސަބަބަކާ ހެދި ބާވައެވެ؟\nއެ ސުވާލުގެ ޖަވާބުގައި، اللهُ سُبحَانَهُ وَتَعَالَى ވަޙީކުރެއްވިއެވެ. ހަމަކަށަވަރުން، އެ ފަދަ މިސާލުތައް، اللهُ سُبحَانَهُ وَتَعَالَى ޖައްސަވަނީ، މީސްތަކުން އިމްތިޙާނުކުރައްވައި، މުއުމިނުންނާއި ކާފިރުން ވަކިކުރެއްވުމަށް ޓަކައެވެ. އަދި، އެ إِلٰهُ، އެ ފަދަ މިސާލުތައް ޖައްސަވައި، ގިނަ ބަޔަކު ޙައްޤުގެ މަގުން އެއްކިބާކުރައްވައި މަގުފުރައްދަވަތެވެ. އެއީ، އެ ފަދަ މިސާލުތަކަށް މަލާމާތްކޮށް ފުރައްސާރަކޮށް އުޅޭ މީހުންނެވެ. އަދި ހަމަ އެ ފަދަ މިސާލުތައް ޖައްސަވައި، ގިނަ ބަޔަކަށް ތެދުމަގު ދައްކަވަތެވެ. އެއީ، އެ ފަދަ މިސާލުތަކުން ޢިބްރަތާއި ނަސޭހަތް ލިބިގަނެ އީމާންވާ މީހުންނެވެ. އަދި، އެ إِلٰهއަށް އުރެދި ނުކިޔަމަންތެރިވެ، އެ إِلٰهُ ބާވައިލެއްވި އާޔަތްތަކަށް އިންކާރުކޮށް ކާފިރުވާ ފާސިޤުން މެނުވީ، އެ ފަދަ މިސާލުތައް އެކުލެވިގެންވާ އާޔަތްތަކުން، އެ إِلٰهُ މަގުފުރައްދަވާ ކަމުގައި ނުވެއެވެ. އެހެނީ، އެއްވެސް މީހަކަށް، اللهُ سُبحَانَهُ وَتَعَالَى އަނިޔާވެރިވެވޮޑިނުގަންނަވަތެވެ.[81] ","[81] الْمُخْتَصَرُ فِي التّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(27) އެ ކާފިރުންނަކީ، اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެ إِلٰهُގެ އަމުރުފުޅުތަކަށް ކިޔަމަންތެރިވުމަށް މީސްތަކުންގެ ކިބައިން ޢަހްދު ކަށަވަރު ހިއްޕެވުމުން، އެ ކަން ޤަބޫލުކުރުމަށް ފަހު އެ ޢަހްދު ކަށަވަރު އުވައިލި މީހުންނެވެ. އަދި އެ ޢަހްދު ކަށަވަރު ހަނދާންކޮށްދެއްވުމުގެ ގޮތުން، އެތަކެއް ގިނަ ރަސޫލުން ފޮނުއްވައި ފޮތްތައް ބާވައިލެއްވިމެއެވެ. އަދި އެ ކާފިރުންނަކީ، ރަޙިމުގެ ގުޅުން ފަދަ ގުޅުންތައް ބަދަހިކުރުމަށް، اللهُ سُبحَانَهُ وَتَعَالَى އަންގަވައިފައި ވަނިކޮށް، އެ ފަދަ ގުޅުންތައް ކަނޑައި ބިމުގައި ފަސާދަކޮށް، އެ إِلٰهُގެ ދީނާ ޚިލާފުވި މީހުންނެވެ. އެހެންކަމުން، ދުނިޔެއާއި އާޚިރަތުގައި ގެއްލުމާއި ހަލާކު އުފުލަނިވި ބަޔަކީ ހަމަ އެބައިމީހުންނެވެ.[82]\nދަންނާށެވެ! މި އާޔަތާ އަދި މި އާޔަތުގެ ކުރީގައިވާ އާޔަތް ބާވައިލެއްވި ސަބަބާ މެދު ރިވާވެގެންވެއެވެ. ކީރިތި ޤުރްއާނުގެ ބައެއް އާޔަތްތަކުގައި، ފައިދިގުމަކުނާއި، މެހި ފަދަ ތަކެތީގެ ވާހަކައިން މިސާލުޖެއްސެވުމުން، އެ ކަމަށް މަލާމާތްކުރުމުގެ ގޮތުން ޔަހޫދީން ބުންޏެވެ. ތިޔައީ، اللهُ سُبحَانَهُ وَتَعَالَىގެ ކަލާމްފުޅެއް ނޫނެވެ.[84] އެހެނީ، އެ ފަދަ އަގެއްނެތް ތަކެތީގެ މިސާލު ގެންނެވުމަކީ، الله سُبحَانَهُ وَتَعَالَىގެެ ގަދަކީރިތިވަންތަކަމަށް ނިސްބަތްކުރާ އިރު އެކަށީގެންވާކަމެއް ނޫނެވެ.[83] ","[82] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[84] الْجَامِعُ لِأَحْكَامِ الْقُرْآنِ لِلْإمَامِ الْقُرْطُبِي\n[83] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(28) އޭ މުޝްރިކުންނޭވެ! اللهُ سُبحَانَهُ وَتَعَالَىގެ އެއްކައުވަންތަކަމުގެ މައްޗަށް ދަލީލުކުރަނިވި ހެކިތަކާއި ބުރުހާންތައް ތިޔަބައިމީހުންގެ އަމިއްލަ ނަފްސުގައި ވެސް ޝާމިލުވެގެންވެއެވެ. ކަންތައް ހުރީ މި ފަދައިން ކަމުގައި ވާއިރު، އަޅުކަންކުރުމުގައި، އެ إِلٰهއާއި އެހެނިހެން މަޚުލޫޤުން ބައިވެރިކޮށް ޝިރުކުކޮށް، ތިޔަބައިމީހުން ކާފިރުވެގަންނަނީ ކިހިނަކުން ކޮން ހަމަޔަކުންހެއްޔެވެ؟\nދަންނާށެވެ! ތިޔަބައިމީހުންގެ އެއްވެސް އަސަރެއް އަދި އެނގުމެއް ވިއަސް ނެތި އެތައް ޒަމާންތަކެއް ވޭތުވެފައި ވަނިކޮށް، ތިޔަބައިމީހުން އުފައްދަވައި ފުރާނައެޅުއްވީ، އެ إِلٰهއެވެ. އެއަށްފަހު، ތިޔަބައިމީހުން ދުނިޔޭގައި އުޅުމަށް، އެ إِلٰهُ ކަނޑައަޅުއްވައިފައިވާ މުއްދަތު ހަމަވުމަށްފަހު، ތިޔަބައިމީހުން މަރުގަންނަވާނެތެވެ. ދެން، އެއަށްފަހު، ޤިޔާމަތް ޤާއިމުވާ ދުވަހުން ތިޔަބައިމީހުން އަލުން ދިރުއްވައި، ކަށްވަޅުތަކުން ނެރުއްވައި، މަޙްޝަރުކުރެއްވި ޙިސާބުބައްލަވައި، ޖަޒާ ނުވަތަ ސަޒާ ދެއްވުމަށް ޓަކައި، އެ إِلٰهُގެ ޙަޟުރަތަށް ރުޖޫޢަކުރެއްވޭހުއްޓެވެ.\nކަން މިހެން ހުރިއިރު، ތިޔަބައިމީހުން ތިޔަ އަޅުކަންކުރާ ފަރާތްތައް ދޫކޮށް، ހަމައެކަނި اللهُ سُبحَانَهُ وَتَعَالَىއަށް އަޅުކަންކުރުން ޙައްޤުވެގެން ނުވޭހެއްޔެވެ؟ ޝައްކެއްނެތެވެ. ހުރިހައި އަޅުކަމެއް ކުރުން ޙައްޤުވެގެން ވަނީ، ހަމައެކަނި އެ إِلٰهއަށެވެ. ވީމާ، ތިޔަ ކާފިރުން، އެ إِلٰهُ ފިޔަވައި އެހެން ފަރާތްތަކަށް އަޅުކަންކުރާކަމީ އަޖައިބުވަނިވި ކަމެކެވެ.[85] ","[85] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(29) އެ إِلٰهއީ، ބިމުގައިވާ ހުރިހައި ނިޢުމަތްތަކެއް ތިޔަބައިމީހުންނަށް ޓަކައި އުފައްދަވައި، އެ ނިޢުމަތްތަކުން ފައިދާ ލިބިގަނެވޭނޭ ގޮތް، ތިޔަބައިމީހުންނަށް ތަނަވަސްކޮށްދެއްވި، إِلٰهއެވެ. ދެން، އުޑުތައް ހެއްދެވުމަށް، އެ إِلٰهُ އިރާދަކުރެއްވި ހިނދު، ހަތް އުޑު ހައްދަވައި އެ އުޑުތައް ފުރިހަމަކުރެއްވިއެވެ.\nދަންނާށެވެ! އެ إِلٰهއީ، ހުރިހައި ކަމަކާއި ތަކެއްޗެއް މޮޅަށް ދެނެވޮޑިގެންވާ إِلٰهއެވެ. އެހެނީ، އެ إِلٰهُގެ ޢިލްމުފުޅުން ބޭރުވެގެންވާ އެއްވެސް ކަމެއް އަދި އެއްޗެއް ވިއަސް ނުވެއެވެ.[86] ","[86] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(30) އޭ ނަބިއްޔާއެވެ! ހަމަކަށަވަރުން، ބިމުގައި، ތިމަން إِلٰهُ ޚަލީފާއަކު ލައްވާހުށީމެވެ. މިފަދައިން، އިބަ ރަސޫލާގެ ވެރި إِلٰهُ، މަލާއިކަތުންނަށް ވަޙީކުރެއްވި ހިނދު، ކަން ހިނގައި ދިޔަ ގޮތުގެ ވާހަކަ، އިބަ ރަސޫލާ މީސްތަކުންނަށް ވިދާޅުވެދެއްވާށެވެ!\nމި ފަދައިން ވަޙީކުރެއްވުމުން މަލާއިކަތުން ދެންނެވިއެވެ. އޭ އަޅަމެންގެ ވެރި إِلٰهއެވެ! އަޅަމެން މިތިބީ، އިބަ إِلٰهއަށް ކިޔަމަންތެރިވުމާ އެކު، ހުރިހައި އުނި ސިފަތަކުން، އިބަ إِلٰهُ ހުސްޠާހިރުވެވޮޑިގެންވާކަމާއި، އިބަ إِلٰهُގެ މަތިވެރިވަންތަކަމާއި، ޖަލާލުވަންތަކަމާ އެކަށޭނަގޮތުގެ މަތީން ހުރިހައި ފުރިހަމަ ސިފަފުޅުތަކުން ސިފަލިބިވޮޑިގެންވާކަން ބަޔާންކޮށް، އިބަ إِلٰهއަށް ޙަމްދާއި ޘަނާދަންނަވައި ތަސްބީޙަކިޔުމުގައެވެ. އެ ގޮތުގައި އަޅަމެން ތިއްބައި، އެއް ބަޔަކު އަނެއް ބަޔަކާ ޢަދާވާތްތެރިވެ، އަނިޔާވެރިވެ، ބިމުގައި ފަސާދަކޮށް ލޭއޮހޮރުވައި އުޅޭނޭ ބަޔަކު، އެ ބިމުގައި، އިބަ إِلٰهُ ލައްވަނީތޯއެވެ؟\nމި ފަދައިން މަލާއިކަތުން ދެންނެވުމުން، اللهُ سُبحَانَهُ وَتَعَالَى ވަޙީކުރެއްވިއެވެ. ހަމަކަށަވަރުން، ތިޔަ މަލާއިކަތުންނަށް އެނގިވަޑައިނުގަންނަވާ ކަންތައްތައް، ތިމަން إِلٰهُ ދެނެވޮޑިގެންވަމެވެ.ކަން މިހެނެް ހުރުމާ އެކު، ބިމުގައި ޚަލީފާއަކު ލެއްވުމުގެ ޙިކްމަތް ވެސް، ތިމަން إِلٰهُ މޮޅަށް ދެނެވޮޑިގެންވަމެވެ.[88] ބިމުގައި ޚަލީފާއަކު ލެއްވުމުގެ ޙިކްމަތަކީ، އެ ތާނގައި، الله سُبحَانَهُ وَتَعَالَىގެ ދީން ޤާއިމުކޮށް، އެ ދީނަށް ގޮވައި، އީމާންކަން ފަތުރައި، އެ إِلٰهއަށް ކިޔަމަންތެރިކަން އަދާކޮށް، ބިން ޢިމާރާތްކުރާނޭ ބަޔަކު، އެ ޚަލީފާގެ ދަރިފަސްކޮޅުން ފޮނުއްވުމެވެ. އެ ބަޔަކީ، އެ ޚަލީފާގެ ދަރިފަސްކޮޅުން ފޮނުއްވާ، ރަސޫލުންނާއި، ނަބިއްޔުންނާއި، ޢާލިމުންނާއި، ޞާލިޙުންނާއި، ޒާހިދުންނެވެ.[87] ","[88] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[87] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(31) އަދި، آدَمُ عَلَيهِ السَّلَامُގެ މާތްކަން މަލާއިކަތުންނަށް ހާމަކޮށްދެއްވުމަށް ޓަކައި، އެންމެހައި ދިރޭ ތަކެއްޗާއި، ދިރުމެއް ނުވާ ތަކެތީގެ ނަންތަކާއި، އެ ނަންތަކުގެ މާނަ، آدَمُ عَلَيهِ السَّلَامُއަށް، އެ إِلٰهُ އުނގަންނަވައި ދެއްވިއެވެ. ދެން އެއަށްފަހު، މަލާއިކަތުންނަށް އެ ތަކެތި ހުށަހަޅުއްވައި، އެ إِلٰهُ ވަޙީކުރެއްވިއެވެ. ތިޔަ މަލާއިކަތުން، މި ތަކެތީގެ ނަންތައް، ތިމަން إِلٰهއަށް ނިކަން ވިދާޅުވެދެއްވަބައްލަވާށެވެ! އަދި އެ ތަކެތީގެ ނަންތަކާއި އެ ނަންތަކުގެ މާނަ ތިޔަ މަލާއިކަތުންނަށް ވިދާޅުވެދެއްވިއްޖެ ނަމަ، آدَمُ عَلَيهِ السَّلَامُއާއި، آدَمُ عَلَيهِ السَّلَامُގެ ދަރިފަސްކޮޅުގެ މީހުންނަށްވުރެން، އިތުރު ޚާއްޞަ މާތްކަމެއް، ތިޔަ މަލާއިކަތުންނަށް ލިބިވަޑައިގެންފައިވާ ކަން ހާމަވެ ފައުޅުވެދާނެތެވެ.[89]","[89] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(32) އެ ފަދައިން ވަޙީކުރެއްވުމުން، މަލާއިކަތުން ދެންނެވިއެވެ. އިބަ إِلٰهُގެ ނިޔާފުޅާ މެދު އަޅަމެންނަށް އިޢުތިރާޟުކުރެވުނީ، އަޅަމެންގެ ކިބައިގައި ހުރި ނޭނގޭކަމާއި އުނިކަމުންނެވެ. އިބަ إِلٰهއީ، ހުރިހައި އުނި ސިފައަކާއި ޢައިބަކުން ހުސްޠާހިރުވެ ވޮޑިގެންވާ إِلٰهއެވެ. އަދި، އިބަ إِلٰهُ، އަޅަމެންނަށް އުނގަންނަވައިދެއްވި އެއްޗެއް ފިޔަވައި އެހެން އެއްވެސް އެއްޗެއްގެ ޢިލްމު އަޅަމެންނަށް ލިބިގެނެއް ނުވެއެވެ. ހަމަކަށަވަރުން، ޚަލްޤުތަކުންގެ ހުރިހައި ކަމެއް މޮޅަށް ދެނެވޮޑިގެންވަނީ، ހަމައެކަނި އިބަ إِلٰهއެވެ. އިބަ إِلٰهއީ، ހުރިހައި ކަމެއް ތަދްބީރުކުރެއްވުމުގައި ޙިކްމަތްވަންތަ إِلٰهއެވެ.[90]","[90] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(33) اللهُ سُبحَانَهُ وَتَعَالَى ވަޙީކުރެއްވިއެވެ. އޭ آدَمُ عَلَيهِ السَّلَامُއެވެ! އެ ތަކެތީގެ ނަންތައް، މަލާއިކަތުންނަށް އެނގިވަޑައި ނުގެންނެވި ތަކެތީގެ ނަންތައް، އެ މަލާއިކަތުންނަށް ވިދާޅުވެދެއްވާށެވެ!\nދެންފަހެ، آدَمُ عَلَيهِ السَّلَامُއަށް، اللهُ سُبحَانَهُ وَتَعَالَى އުނގަންނަވައިދެއްވި ފަދައިން، އެ ތަކެތީގެ ނަންތައް އެ މަލާއިކަތުންނަށް، آدَمُ عَلَيهِ السَّلَامُ ވިދާޅުވެދެއްވި ހިނދު، އެ މަލާއިކަތުންނަށް، اللهُ سُبحَانَهُ وَتَعَالَى ވަޙީކުރެއްވިއެވެ. ހަމަކަށަވަރުން، އުޑުތަކާއި ބިމުގައި ތިޔަ މަލާއިކަތުންނަށް ވަންހަނާވެފައިވާ ކަންތައްތައް، ތިމަން إِلٰهُ، މޮޅަށް ދެނެވޮޑިގެންވާކަން، ތިމަން إِلٰهُ ތިޔަ މަލާއިކަތުންނަށް ނާންގަވަމުތޯއެވެ؟ އަދި ތިޔަ މަލާއިކަތުން ފައުޅުކުރައްވާ ކަންތައްތަކާއި ވަންހަނާކުރައްވާ ކަންތައްތައް، ތިމަން إِلٰهُ މޮޅަށް ދެނެވޮޑިގެންވާކަން، ތިޔަ މަލާއިކަތުންނަށް، ތިމަން إِلٰهُ ނާންގަވަމުތޯއެވެ؟[91] ","[91] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(34) އޭ ރަސޫލާއެވެ! آدَمُ عَلَيهِ السَّلَامُއަށް ޢިއްޒަތާއި ޝަރަފުދެއްވުމުގެ ގޮތުން، އެނަބިއްޔާއަށް ސަޖިދަކުރެއްވުމަށް، ތިމަން إِلٰهُ، މަލާއިކަތުންނަށް އަމުރުކުރެއްވި ހިނދު، ކަން ހިނގައި ދިޔަ ގޮތުގެ ވާހަކަ، އިބަ ރަސޫލާ، މީސްތަކުންނަށް ވިދާޅުވެދެއްވާށެވެ!\nއެ އަމުރުފުޅު އައުމާ އެކު، އެންމެހައި މަލާއިކަތުން، آدَمُ عَلَيهِ السَّلَامُއަށް ސަޖިދަކުރެއްވިއެވެ. ނަމަވެސް، އިބިލީހުގެ ކިބައިގައި ހުރި ބޮޑާކަމާއި ޙަސަދަވެރިކަމުގެ ބޮޑުކަމުން، اللهُ سُبحَانَهُ وَتَعَالَىގެ އަމުރުފުޅަށް އުރެދި ނުކިޔަމަންތެރިވެ، آدَمُ عَلَيهِ السَّلَامُއަށް ސަޖިދަކުރުމަށް އިންކާރުކޮށް ދެކޮޅުހެދިއެވެ. އެހެންކަމުން، އިބިލީސް ވެގެންދިޔައީ ކާފިރުންގެ ތެރެއިންނެވެ.[92] \nދަންނާށެވެ! އަޞްލުގައި އިބިލީހަކީ މަލާއިކަތެއް ނޫނެވެ. ކަން މިހެން ހުރުމާ އެކު ވެސް، آدَمُ عَلَيهِ السَّلَامُއަށް ސަޖިދަކުރެއްވުމަށް މަލާއިކަތުންނަށް އަމުރުކުރެއްވުމުގެ ކުރީގައި، އިބިލީހުގެ ކިބައިގައި ހުރި އަޅުވެރިކަމުގެ ބޮޑުކަމުން، މަލާއިކަތުންގެ ތެރޭގައި އުޅުމުގެ ފުރްޞަތު، އިބިލީހަށް، اللهُ سُبحَانَهُ وَتَعَالَى ދެއްވީއެވެ.[93] ","[92] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[93] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(35) އަދި، آدَمُ عَلَيهِ السَّلَامُއަށް، ތިމަން إِلٰهُ ވަޙީކުރެއްވީމެވެ. އިބަ ނަބިއްޔާއާއި އިބަ ނަބިއްޔާގެ އަނބިކަނބަލުން ސުވަރުގޭގައި ވަޒަންވެރިވެވަޑައިގަންނަވާށެވެ! އަދި އެ ސުވަރުގޭގައި ތިޔަ ދެކަނބަލުން ބޭނުންފުޅު ތަނެއްގައި ތިއްބަވައިގެން، އެ ތާނގެ ތަނަވަސް ނިޢުމަތްތަކުން އަރާމު ޙާޞިލުކުރައްވައި، އެ ތާނގެ މޭވާތަކުން ބޭނުންފުޅު އެއްޗެއް ފަރީއްކުޅުއްވާށެވެ! ނަމަވެސް، މިހިރަ ގަހާ ކައިރިވެވަޑައިނުގަންނަވާށެވެ! އެހެނީ، އެ ގަހުން ފަރީއްކުޅުއްވައިފި ނަމަ، ތިޔަ ދެކަނބަލުން ވެސް ވާހުށީ، اللهُ سُبحَانَهُ وَتَعَالَىއަށް އުރެދި ނުކިއަމަންތެރިވެ، އެ إِلٰهُގެ އަމުރުފުޅާ ޚިލާފުވެ، އަމިއްލަ ނަފްސަށް އަނިޔާވެރިވާ މީހުންގެ ތެރެއިންނެވެ.[94]","[94] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(36) ދެންފަހެ، آدَمُعَلَيهِ السَّلَامُގެ ދެކަނބަލުންނަށް، اللهُ سُبحَانَهُ وَتَعَالَى މަނާކުރެއްވި ގަހުން، އެ ދެކަނބަލުންނަށް ފަރީއްކުޅުއްވިއްޖައުމަށް ދާނދެން، އެ ދެކަނބަލުންނަށް ވަސްވާސްދިނުމުގައި، ޝައިޠާނާ ފިލައިނުދެއެވެ. އަދި އެ ގަހާ ބެހޭ ގޮތުން، ގިނަގުނަ ވާހަކަތައް، ޝައިޠާނާ އެ ދެކަނބަލުންނާ ދައްކައި، އެ ދެކަނބަލުން ހައްލައި، އެ ދެކަނބަލުން އެ ތިއްބެވި ނިޢުމަތުގެ ޙާލަތުން އެ ދެކަނބަލުން ބޭރުކުޅައެވެ. ފަހެ، އެ ދެކަނބަލުން ޝައިޠާނާގެ ވަސްވާހަށް ހެއްލިވަޑައިގެން އެ ގަހުން ފަރީއްކުޅުއްވުމުން، އެ ކުރެއްވުނު ކުށުގެ ސަޒާއެއްގެ ގޮތުން، ސުވަރުގޭގެ ތަނަވަސް ނިޢުމަތްތަކުން، اللهُ سُبحَانَهُ وَتَعَالَى އެ ދެކަނބަލުން ދުރުކުރައްވައި، ސުވަރުގެއިން ބޭރުކުރެއްވިއެވެ.\nއަދި އެ ދެކަނބަލުންނަށާއި ޝައިޠާނާއަށް، اللهُ سُبحَانَهُ وَتَعَالَى ވަޙީކުރެއްވިއެވެ. ތިޔަބައިމީހުން، އެއް ބަޔަކު އަނެއް ބަޔަކުގެ ޢަދުއްވުންކަމުގައިވާ ޙާލު، ތިޔަބައިމީހުން ބިމަށް ފައިބާށެވެ! އަދި ތިޔަބައިމީހުންނަށް ޓަކައި އެ ތާނގައި ދިރިއުޅެވޭނޭ ގޮތް ވަނީ ހަމަޖެހިފައެވެ. އެއީ، ކޮންމެ މީހަކު ވެސް އެ މީހެއްގެ ޢުމުރު ހަމަވެއްޖައުމަށް ދާނދެން، އެ ތާނގައިވާ ތަކެތީން ފައިދާއާއި އުފާ ލިބިގަނެވޭނޭ ގޮތުގައެވެ.[95] ","[95] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(37) ދެންފަހެ، آدَمُ عَلَيهِ السَّلَامُގެ ވެރި إِلٰهُ، އެ ނަބިއްޔާއަށް އިލްހާމުކުރެއްވެވި ކަލިމަފުޅުތަކެއް އުނގެނިވަޑައިގެން، އެ ކަލިމަފުޅުތައް އެ ނަބިއްޔާ ވިދާޅުވެ ތައުބާވެވަޑައިގަތުމުން، އެ ދެކަނބަލުންގެ ތައުބާ، އެ إِلٰهُ ޤަބޫލުކުރައްވައި، އެ ދެކަނބަލުންނަށް ކުރެއްވުނު ފާފަ، އެ ދެކަނބަލުންނަށް، އެ إِلٰهُ ފުއްސަވައިދެއްވިއެވެ. ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ ތައުބާ ގިނަގިނައިން ޤަބޫލުކުރައްވާ އެބައިމީހުންނަށް ގިނަގިނައިން ރަޙްމަތްލައްވާ إِلٰهއެވެ.\nދަންނާށެވެ! آدَمُ عَلَيهِ السَّلَامُއަށް، اللهُ سُبحَانَهُ وَتَعَالَى އުނގަންނަވައިދެއްވި ކަލިމަފުޅުތަކުގައި ވަނީ، ތައުބާވެ، ފާފަ ފުއްސަވައިދެއްވުމަށް އެދި، އެ إِلٰهُގެ ހަޟްރަތުގައި ދަންނަވާނޭ ގޮތެވެ. އެ ކަލިމަފުޅުތަކަކީ، سُورَةُ الأَعْرَافُގެ ތޭވީސް ވަނަ އާޔަތުގައިވާ މި ދަންނަވާ ކަލިމަފުޅުތަކެވެ. (رَبَّنَا ظَلَمْنَا أَنْفُسَنَا وَإِنْ لَّمْ تَغْفِرْلَنَا وَتَرْحَمْنَا لَنَكُوْنَنَّ مِنَ الْخَاسِرِيْنَ) މާނައީ: ”އޭ އަޅަމެންގެ ވެރި إِلٰهއެވެ! އެ ގަހަކުން ކެއުން، އިބަ إِلٰهُ މަނާކުރެއްވި ގަހުން ކެއުމުގެ ސަބަބުން، އަޅަމެން މިވަނީ އަޅަމެންގެ އަމިއްލަ ނަފްސަށް އަނިޔާވެރިވެފައެވެ. ވީމާ، އިބަ إِلٰهُ އަޅަމެންނަށް ފާފަފުއްސަވައި ރަޙްމަތްނުލައްވައިފި ނަމަ އަޅަމެން ވާނީ، ދުނިޔެއާއި އާޚިރަތުގައި ގެއްލުމާއި ހަލާކު ލިބެނިވި މީސްތަކުންގެ ތެރެއިންނެވެ.“[96] ","[96] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(38) آدَمُ عَلَيهِ السَّلَامُގެ ދެކަނބަލުންނަށާއި ޝައިޠާނާއަށް، ތިމަން إِلٰهُ ވަޙީކުރެއްވީމެވެ. ތިޔަބައިމީހުން އެންމެން ސުވަރުގެއިން ނުކުމެ ބިމަށް ފައިބާށެވެ! އެއަށްފަހު، ޤިޔާމަތާ ހަމައަށް ދާނދެން ތިޔަބައިމީހުންނާއި ތިޔަބައިމީހުންގެ ދަރިފަސްކޮޅުން އަންނާނޭހައި ބަޔެއްގެ ގާތަށް ވެސް، ހިދާޔަތުގެ އަލިމަގައިގެން، ތިމަން إِلٰهُ، ރަސޫލުން ފޮނުއްވައި އެ ރަސޫލުންނަށް، ފޮތް ބާވައިލައްވާހުށީމެވެ. ފަހެ، އެ ރަސޫލުންނާ ތަބާވެ، އެ ފޮތްތަކުގައިވާ ހިދާޔަތާ އެއް ގޮތަށް ޢަމަލުކޮށްފި ބަޔަކަށް އާޚިރަތް ދުވަހުން އެއްވެސް ބިރެއްނެތެވެ. އަދި ދުނިޔޭގައި އުޅުނުއިރު ކުރެވިފައިވާ ކުށްތަކާއި ނުކުރެވި ދޫކޮށްލެވުނު ހެޔޮ ކަންކަމާ އަދި ޙާޞިލުނުކުރެވިދިޔަ ކަންތައްތަކާ މެދު ހިތާމަކުރުމެއް ވިއަސް އެބައިމީހުންނަކަށް ނުމެ ވޭމެއެވެ. އަދި ކިއެއްތަ! އާޚިރަތް ދުވަހުން އެބައިމީހުންނަށް ހުރީ މުޅީން ވެސް ހަމަޖެހުމާއި އުފަލެވެ.[97]","[97] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(39) އަދި، ތިމަން إِلٰهُ ފޮނުއްވި ރަސޫލުން ގެންނެވި ހިދާޔަތަށް ފުރަގަސްދީ ޙައްޤުފޮރުވައި، ތިމަން إِلٰهُ ބާވައިލެއްވި އާޔަތްތައް ދޮގުކޮށް ކާފިރުވެ ކާފިރުކަންމަތީ މަރުވި މީހުންނީ، ނަރަކައިގެ އަހްލުވެރީންނެވެ. އެބައިމީހުންނީ، އެ ތަނުން ނުކުތުމެއްނެތި ތާއަބަދަށް އެ ތާނގައި ދެމިތިބެނިވި މީހުން މެއެވެ.[98]","[98] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(40) އޭ އިސްރާއީލުގެ ދަރީންނޭވެ! ތިޔަބައިމީހުންނަށް، ތިމަން إِلٰهُ ދެއްވި ގިނަގުނަ ނިޢުމަތްތައް ހަނދުމަކޮށް، އެ ނިޢުމަތްތަކުގެ ޝުކްރު، ތިޔަބައިމީހުން ތިމަން إِلٰهއަށް އަދާކުރާށެވެ! އަދި ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދު، ތިޔަބައިމީހުން ފުރިހަމަކުރާށެވެ! އެ ޢަހްދަކީ، ތިމަން إِلٰهُ ބާވައިލެއްވި އެންމެހައި ފޮތްތަކަށާއި، ތިމަން إِلٰهُ ފޮނުއްވި ހުރިހައި ރަސޫލުންނަށް އީމާންވެ، ތިމަން إِلٰهُ ޝަރްޢުކުރެއްވި އެންމެހައި ކަންތައްތަކަށް ޢަމަލުކުރުމަށް، ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދެވެ. ދަންނާށެވެ! އެ ކަންކަމަށް ތިޔަބައިމީހުން ފުރިހަމައަށް ޢަމަލުކޮށްފި ނަމަ، ތިމަން إِلٰهُ ތިޔަބައިމީހުންނަށް ކުރެއްވި ޢަހްދު، ތިމަން إِلٰهُ ފުރިހަމަ ކުރައްވާހުށީމެވެ. އެ ޢަހްދަކީ، ދުނިޔޭގައި ތިޔަބައިމީހުންނަށް ރަޙްމަތްލައްވައި، އާޚިރަތް ދުވަހުގެ ޢަޛާބުން ތިޔަބައިމީހުން ދިންނަވައި ސަލާމަތްކުރައްވައި ސުވަރުގެ ވެއްދެވުމެވެ. އަދި ތިޔަބައިމީހުން ވެފައިވާ ޢަހްދު އުވައިލައި، ތިމަން إِلٰهއަށް ކާފިރުވެއްޖެ ނަމަ، ތިޔަބައިމީހުންގެ މައްޗަށް، ތިމަން إِلٰهُ ފޮނުއްވައިފާނޭ ކޯފާއާއި ޢަޛާބާ މެދު، ތިޔަބައިމީހުން، ތިމަން إِلٰهއަށް ބިރުވެތިވާށެވެ!",""],["(41) އޭ އިސްރާއީލުގެ ދަރީންނޭވެ! ތައުރާތު ބަދަލުކުރުމުގެ ކުރީގައި، ތިޔަބައިމީހުންގެ އަތުގައި އޮތް އަޞްލު ތައުރާތުން، ކީރިތި ޤުރްއާނަކީ ތެދު ފޮތެއް ކަން ތިޔަބައިމީހުންނަށް ރަނގަޅަށް އެނގެއެވެ. އެ ގޮތް އެނގިގެންތިބުމާ އެކު، ކީރިތި ޤުރްއާން ދޮގުނުކޮށް، ތިމަން إِلٰهُ ބާވައިލެއްވި ކީރިތި ޤުރްއާނަށް ތިޔަބައިމީހުން އީމާންވާށެވެ! އަދި، ކީރިތި ޤުރްއާނަށް އެންމެ ފުރަތަމަ އިންކާރުކޮށް ކާފިރުވާ އަހްލުކިތާބީންނަކީ ތިޔަބައިމީހުން ކަމުގައި ނުވާށެވެ! އަދި، ތިމަން إِلٰهُގެ އާޔަތްތައް ކުޑަ އަގަކަށް ނުގަންނާށެވެ! އަދި ނުވެސް ވިއްކާށެވެ! އެއީ، ދުނިޔޭގެ ފަނާވެދަނިވި ތަކެތި ލިބިގަތުމަށް ޓަކައި، ތިމަން إِلٰهُ ބާވައިލެއްވި އާޔަތްތަކުގައިވާ ޙުކުމްތައް ބަދަލުނުކުރުމެވެ. އަދި ތިޔަބައިމީހުން، ތިމަން إِلٰهُގެ ކޯފާއަށް ބިރުވެތިވެ، ތިމަން إِلٰهއަށް އުރެދެވޭ ކަންތައްތައް ދޫކޮށް، ހަމައެކަނި ތިމަން إِلٰهއަށް ކިޔަމަންތެރިވެ ތަޤްވާވެރިވާށެވެ![99]","[99] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(42) އޭ އިސްރާއީލުގެ ދަރީންނޭވެ! އަދި މީސްތަކުންގެ ގާތަށް، ތިމަން إِلٰهُ ރަސޫލުން ފޮނުއްވައި، އެ ރަސޫލުން ތިޔަބައިމީހުންނަށް އަންގަވައި ބަޔާންކޮށްދެއްވި ޙައްޤު ގޮތާ، ތިޔަބައިމީހުން ހަދައިފައިވާ ބާޠިލު ގޮތާ އެއްކޮށް އޮޅުވައިނުލާށެވެ! އަދި މީސްތަކުންގެ ގާތަށް، ތިމަން إِلٰهُ ފޮނުއްވާނޭ އެންމެ ފަހުގެ ރަސޫލާގެ ސިފަފުޅުތައް ތައުރާތާއި އިންޖީލުގައި ބަޔާންވެފައި ވުމާ އެކު، مُحَمَّدُ بْن عَبْدِ اللهއަކީ، ތިމަން إِلٰهُ ފޮނުއްވި އެންމެ ފަހުގެ ރަސޫލާކަން ތިޔަބައިމީހުންނަށް ރަނގަޅަށް އެނގޭނެތެވެ. އަދި، އެ ރަސޫލާ ގެންނެވި ޝަރީޢަތަކީ ޙައްޤު ތެދުކަން ވެސް، އެ ފޮތްތަކުން ތިޔަބައިމީހުންނަށް ރަނގަޅަށް އެނގޭނެތެވެ. ވުމާއެކު، ތިޔަބައިމީހުން އެ ކަންކަން ސިއްރުކޮށް ވަންހަނާނުކުރާށެވެ![100]","[100] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(43) އޭ އިސްރާއީލުގެ ދަރީންނޭވެ! އަދި އިސްލާމް ދީނަށް ވަދެ، އެ ދީނުގައި ސާބިތުވެ ތިބުމާ އެކު، للهُ سُبحَانَهُ وَتَعَالَىގެ ރަސޫލާ مُحَمَّدُ بْن عَبْدِ الله ނަމާދުފުޅުކުރައްވައި ދެއްކެވި ގޮތާ އެއްގޮތަށް، ނަމާދު ޤާއިމުކުރުން މަތީ ތިޔަބައިމީހުން ދެމިތިބޭށެވެ! އަދި ތިޔަބައިމީހުންނަށް، اللهُ سُبحَانَهُ وَتَعَالَى ދެއްވި މުދަލުން، އެ إِلٰهُގެ ރަސޫލާ مُحَمَّدُ بْن عَبْدِ الله ގެންނެވި ޝަރީޢަތުގައިވާ ގޮތުގެ މަތީން، މުދަލުގެ ޒަކާތް ނެރޭށެވެ! އަދި މަޑުމޮޅިވެ ތިބޭ ޙާލު، އެ ރަސޫލާގެ އުންމަތުގެ މީހުންނާ އެކު ތިޔަބައިމީހުން ވެސް ޖަމާޢަތުގައި ނަމާދު ޤާއިމުކުރާށެވެ![101]","[101] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(44) އޭ އިސްރާއީލުގެ ދަރީންނޭވެ! ތިޔަބައިމީހުންނާއި ތިޔަބައިމީހުންގެ ގިނަ ޢިލްމުވެރީންގެ ކިބައިގައި ހުރި ނުބައިކަމެއްގެ ބޮޑުކަމާއެވެ! ތިޔަބައިމީހުންގެ އަމިއްލަ ނަފްސުތައް ހަނދާން ނައްތައިލައި، ހެޔޮ ކަންތައްތައްނުކޮށް ތިބެމެ، ހެޔޮ ކަންތައްތައް ކުރުމަށް، ތިޔަބައިމީހުން އަނެކުންނަށް އަމުރު ކުރަނީހެއްޔެވެ؟ އަދި ކިއެއްތަ! އިސްލާމް ދީން ޤަބޫލުކުރުމަކީ އެންމެ ބޮޑު ހެޔޮ ޢަމަލު ކަމުގައި ވާއިރު ވެސް، ތިޔަބައިމީހުން އެ ދީން ޤަބޫލެއް ނުކުރަމުއެވެ. އަދި ތިޔަބައިމީހުން ކިޔަވައި އުޅޭ ތައުރާތުގައި، مُحَمَّدُ بْنِ عَبْدِ اللهގެ ސިފަފުޅުތަކާއި އެ ރަސޫލާއަށް އީމާންވުމަކީ ވާޖިބުކަމެއް ކަމުގައި އައިސްފައި ވެއެވެ. ވީއިރު، ތިޔަބައިމީހުން އެ ކަންކަމާ މެދު ވިސްނައި ފިކުރުކޮށް، އެ ރަސޫލާއަށް އީމާންނުވަނީ ކީއްވެގެންހެއްޔެވެ؟[102]\nމި އާޔަތް ބާވައިލެއްވުނު ސަބަބު:\nމަދީނާގައި އުޅުނު ޔަހޫދީންގެ ޢިލްމުވެރީންގެ ތެރެއިން މީހަކާއި، އެ މީހާއާއި ނަސަބުގެ ގޮތުން ނުވަތަ ކާވެނީގެ ގޮތުން ނުވަތަ އެއްކިރުވުމުގެ ގޮތުން ގުޅުމެއްހުރި މުސްލިމަކާ ދިމާވެއްޖެ ނަމަ، އެ ޔަހޫދީއަކު ބުނާކަމުގައި ވިއެވެ. ތިބާ ތިޔަހުރި ގޮތުގައި ރަނގަޅަށް ސާބިތުވެހުންނާށެވެ! އޭނާ (مُحَمَّدُ بْن عَبْدِ الله) އެ ވިދާޅުވާ ގޮތަށް އުޅޭށެވެ! އޭނާ އެ ގެންނެވި ދީނަކީ ޙައްޤު ދީނެވެ. މި ފަދައިން ބުނެ، އީމާންވެ އިސްލާމް ދީނުގައި ސާބިތުވެތިބުމަށް އެ ޔަހޫދީންގެ ގާތްތިމާގެ މުސްލިމުންނަށް ނަސޭހަތްތެރިވެއެވެ. ނަމަވެސް، އެ ފަދައިން ބުނެ މުސްލިމުންނަށް ނަސޭހަތްތެރިވާ އިރު ވެސް، އެ ޔަހޫދީން އިސްލާމް ދީން ޤަބޫލެއްނުކުރެއެވެ. ވުމާއެކު، ޔަހޫދީންގެ އެ ފަދަ ޢިލްމުވެރީންނާ ބެހޭގޮތުން، މި އާޔަތް ބާވައިލެއްވުނު ކަމުގައި، އެ ދެބަފައިކަލުންނަށް، اللهُ سُبحَانَهُ وَتَعَالَى ރުއްސުންލެއްވި ابْن عَبَّاسٍގެ އަރިހުން ރިވާވެގެންވެއެވެ.[103] ","[102] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[103] الْجامِعُ لْأحْكَامِ الْقُرْآنِ لِلْإمَامِ الْقُرْطُبِي وَصَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(45) އަދި ތިޔަބައިމީހުންގެ ދީނީ ކަންތައްތަކާއި ދުނިޔަވީ ކަންތައްތަކުގައި ވެސް ކެތްތެރިވެ، ނަމާދު ޤާއިމުކޮށް، اللهُ سُبحَانَهُ وَتَعَالَىއާ ކުއްތަންވެ، އެ إِلٰهُގެ ހަޟްރަތުން ތިޔަބައިމީހުން ވާގިއެދޭށެވެ! އޭރުން، اللهُ سُبحَانَهُ وَتَعَالَىގެ ރައްކައުތެރިކަމާއި ވާގިވެރިކަން ލިބި، ދިމާވާ ދަތިތަކުން ތިޔަބައިމީހުން ވެސް ސަލާމަތްވާނެތެވެ. ދަންނާށެވެ! ތިމާގެ ކިބައިގައިހުރި ދެރަކަމާއި ނިކަމެތިކަން ފައުޅުކޮށް، اللهُ سُبحَانَهُ وَتَعَالَىއަށް ކިޔަމަންތެރިވެ ބިރުވެތިވާ ބަޔަކަށް މެނުވީ، އިޙްސާންތެރިކަމާ އެކު ނަމާދު ޤާއިމުކުރުމަކީ ނުހަނު ދަތި އުނދަގޫ ކަމެއް ކަން ކަށަވަރެވެ.[104]","[104] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(46) އެހެނީ ހަމަކަށަވަރުން، اللهُ سُبحَانَهُ وَتَعَالَىއަށް ކިޔަމަންތެރިވެ ބިރުވެތިވާ މީހުން، އެ إِلٰهއަށް ބިރުވެތި ވަނީ، އެބައިމީހުންނަކީ، އެބައިމީހުންގެ ވެރި إِلٰهُގެ ޙަޟްރަތަށް އެނބުރި ރުޖޫޢަވެ، ޤިޔާމަތް ދުވަހުން، އެ إِلٰهއާ ބައްދަލުވާނޭ ބަޔަކުކަން އެބައިމީހުން ޔަޤީންކޮށް ކަށަވަރުކުރާތީއެވެ. އަދި ހަމަކަށަވަރުން، އެބައިމީހުންގެ ވެރި إِلٰهُގެ ޙަޟްރަތަށް ދެވުމުން ދުނިޔޭގައި އެބައިމީހުން ކުޅަ ހެޔޮ އަމަލުތަކުގެ ދަރުމައާއި ޘަވާބު، އެއްވެސް އުނިވުމެއް ނެތި، އެ إِلٰهُ އެބައިމީހުންނަށް ދެއްވާނޭ ކަން ޔަޤީންކުރާ ބަޔަކު ކަމުގައި އެބައިމީހުން ވާތީ ވެސް މެއެވެ.[105]","[105] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(47) އޭ އިސްރާއީލުގެ ދަރީންނޭވެ! ތިޔަބައިމީހުންނަށް ތިމަން إِلٰهُ ދެއްވި ގިނަގުނަ ނިޢުމަތްތައް ތިޔަބައިމީހުން ހަނދުމަކުރާށެވެ! އަދި ނަބީކަމާއި ރަސޫލުކަން ޚަތިމުކުރެއްވުމަށް ޓަކައި، ތިމަން إِلٰهُގެ ޙަޟްރަތުން مُحَمَّدُ بْنِ عَبْدِ الله ރަސޫލުކަމައިގެން ފޮނުއްވުމުގެ ކުރީގައި އުޅުނު އެންމެހައި މީސްތަކުންގެ މައްޗަށް ތިޔަބައިމީހުން މާތްކުރެއްވި ކަން ވެސް ތިޔަބައިމީހުން ހަނދުމަކުރާށެވެ! އެއީ، ތިޔަބައިމީހުންގެ ތެރެއިން ތިޔަބައިމީހުންގެ ގާތަށް އެތަކެއް ރަސޫލުން ފޮނުއްވައި، ތައުރާތާއި އިންޖީލާ އަދި އެ ނޫން ވެސް ފޮތްތައް، ތިޔަބައިމީހުންނަށް ޓަކައި އެ ރަސޫލުންނަށް ބާވައިލައްވައި، ތިޔަބައިމީހުންގެ ކިބައިން، ތިމަން إِلٰهُގެ އަޛާބު ދުރުކުރައްވައި ތިޔަބައިމީހުންގެ ޢަދާވާތްތެރީންގެ މައްޗަށް ތިޔަބައިމީހުންނަށް ނަޞްރުދެއްވުމުންނެވެ.\nއަދި މި ނިޢުމަތްތަކާއި އެ ނޫން ވެސް އެތައް ނިޢުމަތްތަކެއް ތިޔަބައިމީހުންނަށް ދެއްވިކަމަށް ޓަކައި، ތިޔަބައިމީހުން ތިމަން إِلٰهُ އެންގެވިގޮތަށް ޢަމަލުކޮށް، ތިމަން إِلٰهއަށް ޝުކްރުއަދާކުރާކަށް ފަހެ ނުޖެހޭހެއްޔެވެ![106] ","[106] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(48) އަދި ޤިޔާމަތް ޤާއިމުވާ ދުވަހާ މެދު ތިޔަބައިމީހުން ބިރުވެތިވާށެވެ! އެ ދުވަހަކީ، އެއްވެސް މީހެއްގެ ފަރާތުން އަނެކަކަށް ކުޑަވެސް އެހީތެރިކަމެއް ފޯރުކޮށްދެވޭނޭ ދުވަހެއް ނޫނެވެ. އަދި، اللهُ سُبحَانَهُ وَتَعَالَىގެ އިޛްނަފުޅާނުލައި ވެވޭ އެއްވެސް ޝަފާޢަތެއް، އެ إِلٰهُ ޤަބޫލުކުރައްވާނޭ ދުވަހެއް ނޫނެވެ. އަދި، اللهُ سُبحَانَهُ وَتَعَالَىގެ ޢަޛާބުން ސަލާމަތްވުމަށް ޓަކައި ބިމުގައި ވާހައި ތަކެތީން ފިދްޔަ ދިންކަމުގައި ވިއަސް، އެ ފިދްޔަ، އެ إِلٰهُ ޤަބޫލުކުރައްވާނޭ ދުވަހެއް ނޫނެވެ. އަދި ކާފިރުންނަށް ނަޞްރުދީ، اللهُ سُبحَانَهُ وَتَعَالَىގެ ޢަޛާބުން އެބައިމީހުން ސަލާމަތްކުރާނޭ އެއްވެސް ބަޔަކު އެ ދުވަހުން އެބައިމީހުންނަކަށް ނުވާނެތެވެ.[107]","[107] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(49) އޭ އިސްރާއީލުގެ ދަރީންނޭވެ! އަދި ފިރްޢައުނާއި އޭނާއަށް ތަބާވީ މީހުން ތިޔަބައިމީހުންނަށް ތަފާތު ބާވަތްބާވަތުގެ ގޯނާކޮށް ގަދަފަދަ ޢަޛާބުގެ ރަހަދައްކައި އަނިޔާވެރިވަމުން ދިޔައެވެ.\nއެ ގޮތަށް އަނިޔާވެރިވަމުން ދަނިކޮށް، އެ ކަންކަމުން ތިޔަބައިމީހުން ސަލާމަތްކުރައްވައި، ތިޔަބައިމީހުންނަށް ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އަދި އެ އަނިޔާވެރީން، ތިޔަބައިމީހުންގެ ފިރިހެންދަރީން ޤަތްލުކޮށް، އެ އަނިޔާވެރީންގެ ޚިދްމަތުގައި ތިބޭ ނިކަމެތި ބަޔެއްގެ ގޮތުގައި ގެންގުޅުމަށް ޓަކައި ތިޔަބައިމީހުންގެ އަންހެންދަރީން ޤަތުލުނުކޮށް ބައިތިއްބައެވެ. އަދި އެ ކަންތައްތަކުގައި، ތިޔަބައިމީހުންގެ ވެރި إِلٰهُގެ ޙަޟްރަތުން، ތިޔަބައިމީހުންނަށް ޓަކައި އައިސްފައިވާ ބޮޑު އިމްތިޙާނެއް ވެއެވެ. އަދި ފިރްޢައުނާއި އޭނާއަށް ތަބާވީ މީހުންގެ ނުބައިކަމުން ތިޔަބައިމީހުން ސަލާމަތްކުރެއްވިކަމީ، ތިމަން إِلٰهُ ތިޔަބައިމީހުންނަށް ދެއްވި ނުހަނު ބޮޑު ނިޢުމަތެކެވެ.\nވީމާ، ތިޔަބައިމީހުންނާއި ތިޔަބައިމީހުންގެ ދަރިފަސްކޮޅުން އަންނަހައި ބަޔެއްގެ މައްޗަށް ވެސް ވާޖިބުވެގެން ވަނީ، އެ ކަމުގެ ޝުކްރު، ތިމަން إِلٰهއަށް އަދާކުރުމުގެ ގޮތުން، ތިމަން إِلٰهُ އެންގެވި ގޮތަށް އުޅުމެވެ.[108] ","[108] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(50) އޭ އިސްރާއީލުގެ ދަރީންނޭވެ! އަދި، ތިމަން إِلٰهُ، ތިޔަބައިމީހުންނަށް ޓަކައި، ކަނޑު ބައިބަޔަށް އިރުއްވައި، އެ ތާނގައި މަގުތަކެއް ލައްވައި ފިރްޢައުނާއި އޭނާގެ ލަޝްކަރުގެ ނުރައްކަލުން ތިޔަބައިމީހުން ސަލާމަތްކޮށްދެއްވި ގޮތް ތިޔަބައިމީހުން ހަނދުމަކުރާށެވެ! އެހިނދު، ތިޔަބައިމީހުން އެ މަގުތަކުން ގޮސް އަނެއްފަރާތުގައިވާ ހިކިފަސް ތަނަކަށް ނުކުތީމުއެވެ. އަދި ފިރްޢައުނާއި އޭނާގެ ލަޝްކަރު ތިޔަބައިމީހުން ދިޔަމަގުތަކުން ދާންފެށިއެވެ.\nއެ ގޮތަށް ދާންފެށުމުން، ތިޔަބައިމީހުން އެ ލަޝްކަރަށް ބަލަބަލައި ތިއްބައި، ތިމަން إِلٰهُ އެ އެންމެން ޣަރަޤުކުރައްވައި ނެތިކުރެއްވީމެވެ.[109] ","[109] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(51) އޭ އިސްރާއީލުގެ ދަރީންނޭވެ! އަދި ތިޔަބައިމީހުންނަށް ޓަކައި ވާ ހިދާޔަތެއް ކަމުގައްޔާއި ނޫރެއް ކަމުގައި، ތިމަން إِلٰهُ ބާވައިލެއްވި ތައުރާތު، مُوسَى عَلَيهِ السَّلَامُއަށް ބާވައިލައްވާނޭ ކަމުގެ ވަޢުދު ބަސްފުޅު، އެ ރަސޫލާއަށް ވަޙީކުރައްވައި، އެ ކަމަށް ޓަކައި ތަނާއި މުއްދަތު ކަނޑައަޅުއްވައި، ތިމަން إِلٰهُ ތިޔަބައިމީހުންނަށް ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އެ ތަނަކީ، ސީނާގައިވާ ޠޫރު ފަރުބަދައެވެ. މުއްދަތަކީ، ޙުރްމަތްތެރި ކުރެއްވިގެންވާ ޛުލްޤަޢިދާ މަހުގެ ފުރަތަމަ ދުވަހުން ފެށިގެން ޛުލްޙިއްޖާ މަހުގެ ދިހަވަނަ ދުވަހުގެ ނިޔަލަށެވެ. އެ މުއްދަތުގައި، ރޯދަފުޅަށް ހުންނެވުމަށް ވެސް، مُوسَى عَلَيهِ السَّلَامُއަށް އެ إِلٰهُ އެންގެވިއެވެ. ދެންފަހެ، ތައުރާތު ގެންނެވުމަށް ޓަކައި، مُوسَى عَلَيهِ السَّلَامُ ތިޔަބައިމީހުންނާ ވަކިވެވަޑައިގެން ޠޫރު ފަރުބަދައަށް ވަޑައިގެން ހުންނެވި މުއްދަތުގެ ތެރޭގައި، ސާމިރީ ކިއުނު މީހަކު ޅަ ގެރިއެއްގެ ސިފައިގައި ރަނުން އޮނިގަނޑެއް ހެދުމުން، އެ އޮނިގަނޑު، إِلٰهއަކު ކަމުގައި ބަލައި، اللهُ سُبحَانَهُ وَتَعَالَى ފިއަވައި، އެ އޮނިގަނޑަށް ތިޔަބައިމީހުންގެ ތެރެއިން ގިނަ ބަޔަކު އަޅުކަންކޮށް އުޅުނީމުއެވެ. ޝައްކެއްނެތެވެ. ޅަ ގެރިއެއްގެ ސިފައިގައި، ސާމިރީ ހެދި އޮނިގަނޑު، إِلٰهއަކު ކަމުގައި ބަލައިގަނެ، އެ އޮނިގަނޑަށް އަޅުކަންކުރުމަކީ، އެއްވެސް ބަޔަކު ކުރާނޭ އެންމެ ނުބައިކަން ބޮޑު ކުފުރުވެރި ޢަމަލެވެ.\nވީމާ، ތިޔަބައިމީހުން ވެގެންދިޔައީ އަމިއްލަ ނަފްސަށް އަނިޔާވެރިވި ބަޔަކު ކަމުގައެވެ.[110] \nދަންނާށެވެ! ޅަ ގެރިއެއްގެ ސިފައިގައި ސާމިރީ ހެދި އޮނިގަނޑުގެ ތެރެއަށް ވައިވަނުމާ އެކު، ގެރިއެއް ގޮވައިލީމާ ނުކުންނަ ކަހަލަ އަޑެއް އެ އޮނިގަނޑުން ނުކުތުމުން، ސާމިރީ ޔަހޫދީންނަށް ބުންޏެވެ. މިއީ، مُوْسَى عَلَيهِ السَّلَامُއާއި ތިޔަބައިމީހުންގެ إِلٰهއެވެ. ދެން، ޔަހޫދީންގެ ތެރެއިން ގިނަ ބަޔަކު ސާމިރީގެ ބަސް ޤަބޫލުކުޅައެވެ. އަދި ޅަ ގެރިއެއްގެ ސިފައިގައި އޭނާ އެ ހެދި އޮނިގަޑުގެ ކައިރީގައި ތިބެގެން އެ އޮނިގަނޑަށް އަޅުކަންކުރާންފެށިއެވެ.[111] ","[110] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[111] تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي"],["(52) އެއަށްފަހު، مُوسَى عَلَيهِ السَّلَامُ ތިޔަބައިމީހުންގެ ގާތަށް އެނބުރިވަޑައިގެން، ސާމިރީ ހެދި އޮނިގަނޑަށް އަޅުކަންކުރުން ދޫކޮށް ތައުބާވުމަށް ގޮވައިލެއްވިއެވެ. ދެން އެ ރަސޫލާގެ ގޮވައިލެއްވުމަށް ތިޔަބައިމީހުން އިޖާބަދީ ތައުބާވި ހިނދު، اللهُ سُبحَانَهُ وَتَعَالَى ތިޔަބައިމީހުންގެ ކިބައިން ތައުބާ ޤަބޫލުކުރެއްވިއެވެ. އެއީ، ތިޔަބައިމީހުން ޝިރްކުކުރުން މުޅީން ދޫކޮށްލައި، ރިވެތި ގޮތުގައި، اللهُ سُبحَانَهُ وَتَعَالَىއަށް އަޅުކަންކޮށް، އެ إِلٰهއަށް ޝުކްރުވެރިވެ އުޅުމަށް ޓަކައެވެ.[112]","[112] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(53) އަދި ޙައްޤާއި ބާޠިލު ވަކިކުރަނިވި ފޮތެއްގެ ގޮތުގައި، مُوسَى عَلَيهِ السَّلَامُއަށް، ތިމަން إِلٰهُ ތައުރާތު ބާވައިލައްވައި، ތިޔަބައިމީހުންނަށް ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ!\nއެއީ، ތިޔަބައިމީހުން މަގުފުރެދުމުގެ އަނދިރިކަމުގެ ތެރެއިން ނުކުމެ ޙައްޤުޤަބޫލުކޮށް ތެދުމަގު ލިބިގަތުމަށް ޓަކައެވެ![113] \nv","[113] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(54) އޭ އިސްރާއީލުގެ ދަރީންނޭވެ! ހަމަކަށަވަރުން ވެސް، ޅަ ގެރިއެއްގެ ސިފައިގައި ސާމިރީ ހެދި އޮނިގަނޑަށް ތިޔަބައިމީހުން އަޅުކަންކުރުމުން، مُوسَى عَلَيهِ السَّلَامُ ތިޔަބައިމީހުންނަށް ވިދާޅުވިއެވެ. އޭ ޤައުމުގެ މީހުންނޭވެ! ޅަ ގެރިއެއްގެ ސިފައިގައި ސާމިރީ ހެދި އޮނިގަނޑަށް އަޅުކަންކޮށް، ތިޔަބައިމީހުންގެ އަމިއްލަ ނަފްސަށް ތިޔަބައިމީހުން އަނިޔާވެރިވެއްޖައީމުއެވެ. ފަހެ، ތިޔަބައިމީހުން ހެއްދެވި ޚާލިޤުވަންތަ إِلٰهއަށް ތިޔަބައިމީހުން ތައުބާވާށެވެ! އެ ތައުބާއަކީ، ތިޔަބައިމީހުން ކުރެ އެއް ބަޔަކު، އަނެއް ބަޔަކު ޤަތުލުކުރުމެވެ. މި ފަދައިން ޢަމަލުކޮށް ތައުބާވުން، ތާއަބަދު ނަރަކައިގައި ދެމިތިބުމަށްވުރެން، ތިޔަބައިމީހުން އުފެއްދެވި ޚާލިޤުވަންތަ إِلٰهُގެ ޙަޟްރަތުގައި ތިޔަބައިމީހުންނަށް ހެޔޮކަން ބޮޑުވެގެންވެއެވެ. ދެންފަހެ، އެ ގޮތަށް ޢަމަލުކުރުމަށް އެއްބަސްވެ، އެ ކަން ޤަބޫލުކޮށް، އެ ގޮތަށް ތިޔަބައިމީހުން ޢަމަލުކުރީމުއެވެ. އެހެންކަމުން، اللهُ سُبحَانَهُ وَتَعَالَىގެ ހަޟްރަތަށް ރުޖޫޢަވެ ތައުބާވުމުގެ ތައުފީޤު ތިޔަބައިމީހުންނަށް، އެ إِلٰهُ ދެއްވައި، އެ އަނިޔާވެރިވުމުން ސަލާމަތްވެވޭނޭ ގޮތް މިންވަރުކުރައްވައި، ތިޔަބައިމީހުންގެ ވެރި إِلٰهُ ތިޔަބައިމީހުންނަށް ދެއްވި ނިޢުމަތް ތިޔަބައިމީހުން ހަނދުމަކުރާށެވެ!\nހަމަކަށަވަރުން، اللهُ سُبحَانَهُ وَتَعَالَىއީ، ތައުބާވާ އަޅުންގެ ތައުބާ ގިނަގިނައިން ޤަބޫލުކުރައްވާ އެބައިމީހުންނަށް ރަޙްމަތްލައްވާ ނުހަނު އޯގާވަންތަ إِلٰهއެވެ.[114] \nދަންނާށެވެ! މި މައްސަލައިގައި ބަޔެއް ޢިލްމުވެރީންގެ ރައުޔަކީ، ސާމިރީ ހެދި އޮނިގަނޑަށް އަޅުކަން ނުކޮށް ތިބި މީހުން، އެ އޮނިގަނޑަށް އަޅުކަން ކުރިމީހުން ޤަތްލުކުރުމެވެ.[115] ","[114] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ لِلدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[115] التَّفْسِيرُ الْجَامِعُ لِأَحْكَامِ الْقُرْآنِ لِلْإمَامِ أَبِي عَبْدِ اللهِ الْقُرْطُبِي"],["(55) އަދި ތިޔަބައިމީހުންގެ ކާބަފައިންގެ ތެރެއިން، مُوسَى عَلَيهِ السَّلَامُ ހޮއްވެވި އެންމެ ހެޔޮލަފާ ހަތްދިހަ މީހުން، އެއްވެސް ބިރެއް ޖެހިލުމެއް ނެތި، مُوسَى عَلَيهِ السَّلَامُއަށް ދެންނެވި ވާހަކަތަކާއި، އެ ވާހަކަތައް ދެންނެވުމުން އެބައިމީހުންނާ މެދު ކަން ހިނގައިދިޔަ ގޮތް ތިޔަބައިމީހުން ހަނދުމަކުރާށެވެ! އެބައިމީހުން مُوسَى عَلَيهِ السَّلَامُއަށް ދެންނެވިއެވެ. އޭ مُوسَى عَلَيهِ السَّلَامُ އެވެ! اللهُ سُبحَانَهُ وَتَعَالَى ތިބާއަށް ބަސްވަޙީކުރައްވާ އަޑު އަޅުގަނޑުމެންނަށް އިވޭނޭ ގޮތް، މިންވަރުކޮށް ދެއްވުމަށް އެދިވަޑައިގެން، އެ إِلٰهُގެ ޙަޟްރަތުގައި ދަންނަވައިދެއްވާށެވެ! ދެން، އެ ކަން އެ ގޮތަށް މިންވަރުކޮށް ދެއްވުމަށް އެދިވަޑައިގެން، مُوسَى عَلَيهِ السَّلَامُ ކުރެއްވި ދުޢާފުޅު، اللهُ سُبحَانَهُ وَتَعَالَى އިޖާބަކުރައްވައި، އެ إِلٰهُ އެ ރަސޫލާއަށް ބަސްވަޙީކުރައްވާ އަޑު އެބައިމީހުންނަށް އިވުމުން އެބައިމީހުން ދެންނެވިއެވެ.ފައުޅުގައި، اللهُ سُبحَانَهُ وَتَعَالَى ތިމަންމެންނަށް ފެނި، އެ إِلٰهُގެ ޛާތުފުޅު ތިމަންމެން ދެކެފުމަށް ދާނދެން، ފަހަރެއްގައި ވެސް ތިމަންމެން ތިބާއަކަށް އީމާނެއް ނުވާހުށީމެވެ.\nދެން، އެ ފަދައިން އެބައިމީހުން ދެންނެވުމުގެ ސަބަބުން، އެބައިމީހުން ބަލަބަލައި ތިއްބައި، އެބައިމީހުންގެ ގަޔަށް ހޮނުގުގުރިއަޅައި އެ އެންމެން އަނދައި ހަލާކުވެ ނެތި ދިޔައެވެ.[116] ","[116] التَّفْسِيرُ الجامِعُ اْلأحْكَامِ لِلْإمَامِ أَبِي عَبْدِ اللهِ الْقُرْطُبِي وَتَفْسِيرُ الْقُرْآنِ الْعَظِيمِ لِلْإمَامِ الْحَافِظِ ابْنِ كَثِير الدِّمِشْقِي"],["(56) ދެން، އެ ހޮނުގުގުރީގައި އެ އެންމެން އަނދައި ހަލާކުވެ ނެތި ދިއުމަށްފަހު، ތިމަން إِلٰهُ އެބައިމީހުން އަލުން ދިރުއްވީމެވެ. އެއީ، އިސްރާއީލުގެ ދަރީންނަށް، ތިމަން إِلٰهُ ދެއްވި ނިޢުމަތަށް އެބައިމީހުން ޝުކުރުވެރިވެ އުޅުމަށް ޓަކައެވެ.\nދަންނާށެވެ! اللهُ سُبحَانَهُ وَتَعَالَىގެ ޛާތުފުޅު، ލޮލަށް ފެނުމަކީ، މި ދުނިޔެމަތީގައި އެއްވެސް އިންސާނަކަށް ލިބޭނޭ ކަމެއް ނޫނެވެ. ނަމަވެސް، އެބައިމީހުންގެ ކިބައިގައި ހުރި ނުކިއަމަންތެރިކަމާއި ބިރުކުޑަކަމުގެ ބޮޑުކަމުން، اللهُ سُبحَانَهُ وَتَعَالَىގެ ޛާތުފުޅު ދުށުމަށް އެދި އެބައިމީހުން ދެންނެވީއެވެ. އެހެންކަމުން، ހޮނުގުގުރިއާއެކު އުޑުން އަލިފާން ފޮނުއްވައި، އެ އުޤޫބާތުގައި، اللهُ سُبحَانَهُ وَتَعَالَى އެބައިމީހުން ނެތިކުރެއްވީއެވެ. ދެން، އެއަށްފަހު، اللهُ سُبحَانَهُ وَتَعَالَى އެ އެންމެން ދިރުއްވުމުން، އެބައިމީހުން ދުނިޔޭގައި އުޅުމަށް ޓަކައި، އެ إِلٰهُ ކަނޑައަޅުއްވައިފައިވާ އަޖަލު އެބައިމީހުން އެންމެން ވެސް ފުރިހަމަކުރިއެވެ.[117] ","[117] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(57) އަދި ހޫނުގަދަ ޞަޙަރާގައި އެއްވެސް ހިޔާވަހިކަމެއް ނެތި ދެވޭނުދެވޭ ތަނެއް ނޭނގި ޙައިރާންކަން މަތީ ތިޔަބައިމީހުން ހިނގަހިނގާ އުޅުނު ދުވަސްވަރު، ތިޔަބައިމީހުންގެ މައްޗަށް ވިލާގަނޑެއް ފޮނުއްވައި، އެ ވިލާގަނޑުން ހިޔައުއަޅުއްވައި، އިރުގެ ގަދަ ހޫނުން ތިޔަބައިމީހުން ސަލާމަތްކުރެއްވުމަށް ޓަކައި، ތިޔަބައިމީހުންނަށް، ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އަދި ތިޔަބައިމީހުން އެއިން ކައިބޮއި އުޅުމަށް ޓަކައި، ތިޔަބައިމީހުންގެ މައްޗަށް މަންނައާއި ސަލްވާ، ތިމަން إِلٰهُ ބާވައިލެއްވީމެވެ. އަދި ތިޔަބައިމީހުންނަށް، ތިމަން إِلٰهُ އެންގެވީމެވެ. ތިޔަބައިމީހުންނަށް، ތިމަން إِلٰهُ ދެއްވި ޙަލާލު ރަނގަޅު ތަކެތީން ތިޔަބައިމީހުން ކައިބޮއި އުޅޭށެވެ! އަދި، ތިމަން إِلٰهُގެ އަމުރުފުޅުތަކާ، ތިޔަބައިމީހުން ޚިލާފުނުވާށެވެ!\nނަމަވެސް، ތިމަން إِلٰهُގެ އަމުރުފުޅުތަކަށް ތިޔަބައިމީހުން ކިޔަމަނެއް ނުވީމުއެވެ. ޝައްކެއްނެތެވެ. އެބައިމީހުންނަށް، ތިމަން إِلٰهُ ދެއްވި ނިޢުމަތަށް ޝުކްރުވެރިނުވެ އެބައިމީހުން ކުފްރުވެރިވުމަކުން، ތިމަން إِلٰهއަކަށް އެއްވެސް ގެއްލުމެއް އެބައިމީހުންނަކަށް ނުދެވުނެވެ. އެހެނެއްކަމަކު، އެބައިމީހުން އެ އަނިޔާކުރީ ހަމަ އެބައިމީހުންގެ އަމިއްލަ ނަފްސުތަކަށް ކަމުގައި މެނުވީ ނުވެއެވެ! އެހެނީ، ބަޔަކު އަނިޔާވެރިވެއްޖެ ނަމަ، އެ ކަމުގެ ނުބައި ނަތީޖާ ލިބޭނީ ހަމަ އެ ބަޔަކަށް ކަން ކަށަވަރެވެ.[118] \nދަންނާށެވެ! ”މަންނަ“ އަކީ، ފިނިފައިބާހެން މަތީން ފައިބާ، މާމުޔަށް ވުރެ ފޮނި، ކިރަށް ވުރެން ހުދު، ތަތްކަމެއް ހުންނަ އެއްޗެކެވެ. އެ ހުންނަ ގޮތް އެންމެ ވައްތަރުވާނީ، ފަޖްރުލުމާއި އިރުއެރުމާ ދެމެދު، ގަސްގަހަށް ފައިބާ ފިނި ހުންނަ ގޮތާއެވެ.\nއަދި ”ސަލްވާ“ އަކީ، ސުންމާނު މިނަން ކިޔާ ޒާތުގެ ދޫންޏެކެވެ. އެ ދޫނި އެންމެ ވައްތަރުވާނީ ”ކުއެލް“ އާއެވެ. އެ ދޫންޏަށް އުރުދޫބަހުން ކިޔާ ނަމަކީ ”ބަޓޭރު“ މިއެވެ. އެ ދޫނީގެ މަހާއި މަންނައާ އެއްވުމުން، ރަނގަޅު ކާނާއަކަށް ފުދެއެވެ.","[118] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(58) އަދި މި އޮތް ރަށަށް، بَيْتُ الْمَقْدِسއަށް، ތިޔަބައިމީހުން ވަންނާށެވެ! އަދި އެ ރަށުން ތިޔަބައިމީހުން ބޭނުން ތަނަކަށް ފައިބައި، ހިތްހަމަޖެހުމާއެކު ތިޔަބައިމީހުން އެދޭ ގޮތަކަށް، ޙަލާލު ރަނގަޅު ތަކެތީން ކައިބޮއިއުޅޭށެވެ! މި ފަދައިން ވަޙީކުރައްވައި، ތިމަން إِلٰهُ ތިޔަބައިމީހުންނަށް ދެއްވި ނިޢުމަތްތައް ތިޔަބައިމީހުން ހަނދުމަކުރާށެވެ! އަދި، اللهُ سُبحَانَهُ وَتَعَالَىއަށް ކިޔަމަންތެރިވާ ޙާލު ބޯލަނބައި ގުދުވެ ތިބެގެން، «حِطَّةٌ» މިފަދައިން ކިޔަމުން، ފާފަ ފުއްސެވުމަށް އެދި ދަންނަވާ ޙާލު، مُوسَى عَلَيهِ السَّلَامُ ދައްކަވާ ދޮރަކުން، ތިޔަބައިމީހުން އެ ރަށަށް ވަންނާށެވެ! އެއިރުން، ތިމަން إِلٰهُ، ތިޔަބައިމީހުންގެ ދުޢާ އިޖާބަކުރައްވައި ފާފަ ފުއްސަވާހުށީމެވެ. އަދި އިޙްސާންތެރިކަމާއެކު ހެޔޮ ޢަމަލުކުރާ މީހުންނަށް ހެޔޮ ޖަޒާ ދެއްވައި ދަރުމަ އިތުރުކުރައްވާހުށީމެވެ.[119]\nދަންނާށެވެ! «حِطَّةٌ» މި ލަފްޒުގެ މާނައަކީ، އަޅަމެންގެ ފާފަ އަޅަމެންނަށް ފުއްސަވާނދޭވެ! މިއެވެ.","[119] التَّفْسِيرُ الْجامِعُ لِأحْكَامِ الْقُرْآنِ لِلْإمَامِ أَبِي عَبْدِ اللهِ الْقُرْطُبِي"],["(59) ދެންފަހެ، اللهُ سُبحَانَهُ وَتَعَالَى އަށް ކިޔަމަންތެރިވާ ޙާލު ބޯލަނބައި ގުދުވެ ތިބެގެން، «حِطَّةٌ» މި ފަދައިން ކިޔަމުން ފާފަ ފުއްސެވުމަށް އެދި ދަންނަވާ ޙާލު، مُوْسَى عَلَيهِ السَّلَامُ ދެއްކެވި ދޮރަކުން ތިޔަބައިމީހުން بَيْتُ الْمَقْدِسއަށް ވަންނާށެވެ! އިސްރާއީލުގެ ދަރީންނަން، اللهُ سُبحَانَهُ وَتَعَالَى މި ފަދައިން އަމުރުކުރެއްވުމުން، އެބައިމީހުންގެ ތެރެއިން، އެ إِلٰهއަށް އުރެދި ނުކިޔަމަންތެރިވެ ފުރެދުންތެރިކަމުގައި ހައްދުފަހަނަޅައި ގޮސް އަމިއްލަ ނަފްސަށް އަނިޔާވެރިވި މީހުން، بَيْتُ الْمَقْدِسއަށް ވަނީ، ބޮޑާކަން ފައުޅުކުރާ ޙާލު ބިންމަތީގައި އިށީނދެގެން ލޫދެމުން ކަހަލަ ގޮތަކަށް، ކުޑަކުޑަ ދޮރަކުންނެވެ.\nއަދި އެ ރަށަށް ވަންނައިރު ކިޔުމަށް އެބައިމީހުންނަށް އެންގެވި ދުޢާގައިވާ «حِطَّةٌ» މި ލަފްޒު، «حِطَّةٌ» މި ލަފްޒަށް ބަދަލުކޮށް، الله سُبحَانَهُ وَتَعَالَىއަށް އުރެދި ނުކިޔަމަންތެރިވެ، އެ إِلٰهُގެ ދީނަށް އެބައިމީހުން މަލާމާތްކުރިއެވެ. ދެން، ތިމަން اللهُ، އެ އަނިޔާވެރީން އެ ކުޅަ ނުބައި ޢަމަލުތަކުގެ ސަބަބުން، އެބައިމީހުންގެ މައްޗަށް، އުޑުން ގަދަފަދަ ކޯފާއާއި ޢަޛާބު ބާވައިލެއްވީމެވެ. އެއީ، ތިމަން إِلٰهއަށް ކިޔަމަންތެރިވުމުގެ ދާއިރާއިން އެބައިމީހުން ބޭރުވެގަނެ، ތިމަން إِلٰهُގެ އަމުރުފުޅުތަކާ ޚިލާފުވުމުގައި އެބައިމީހުން ހައްދުފަހަނައަޅައިދިޔަ ކަމަށް ޓަކައެވެ.[120] \nދަންނާށެވެ! «حِطَّةٌ» މި ލަފްޒަކީ، ޢަރަބި ބަހުގައި ހިމަ ގޮދަނަށް ކިއާ ނަމެކެވެ. އަދި އެބައިމީހުންގެ މައްޗަށް އުޑުން ބާވައިލެއްވި ކޯފާއާއި ޢަޛާބަކީ ޠާޢޫނު ކިއުނު ރޯގާއެއް ކަމުގައި ރިވާވެގެންވެއެވެ.[121] ","[120] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[121] تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي"],["(60) އޭ އިސްރާއީލުގެ ދަރީންނޭވެ! އަދި އެއްވެސް ހިޔާވަހިކަމެއް ނެތް ހޫނުގަދަ ޞަޙަރާގައި، ދެވޭނުދެވޭ ތަނެއް ނޭނގި ތިޔަބައިމީހުން ހިނގަހިނގާ އުޅުނީމުއެވެ. އަދި އެ ދުވަސްވަރު، އެއްގޮތަކަށް ވެސް ފެން ނުލިބިގެން ފެނަށް އެދި، مُوسَى عَلَيهِ السَّلَامُއަށް ތިޔަބައިމީހުން ދެންނެވީމުއެވެ. އެ ހިނދު، މަޑުމޮޅިކަމާއި ނިކަމެތިކަން ފައުޅުކުރައްވާ ޙާލުކޮޅުގައި، مُوسَى عَلَيهِ السَّلَامُ، ތިމަން إِلٰهُގެ ޙަޟްރަތަށް ކުއްތަންވެވަޑައިގެން ޤައުމުގެ މީހުންނަށް ފެން ދެއްވުމަށް އެދިވަޑައިގެން ދުޢާކުރެއްވުމުން، ތިޔަބައިމީހުންނަށް ފެން ލިބޭނޭ ގޮތް މިންވަރުކުރައްވައި، ތިޔަބައިމީހުންނަށް، ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އެ ވަގުތު، مُوسَى عَلَيهِ السَّلَامُއަށް، ތިމަން إِلٰهُ ވަޙީކުރެއްވީމެވެ. އިބަ ރަސޫލާގެ އަސާކޮޅުން ތިޔަ އޮތް ހިލައިގައި ޖައްސަވާށެވެ!\nދެން، اللهُ سُبحَانَهُ وَتَعَالَىގެ އަމުރުފުޅަށް، مُوسَى عَلَيهِ السَّلَامُގެ އަސާކޮޅުން އެ ހިލައިގައި ޖެއްސެވުމުން، އެ ހިލަ ފަޅައިގެން ގޮސް ފެން އަރައި، ބާރަ ފެންއާރު ހިނގައިގަތެވެ. އެއީ، ބަނީ އިސްރާއީލުންގެ ބާރަ ޤަބީލާއިން ކުރެ ކޮންމެ ޤަބީލާއަކަށް ފެންއާރެކެވެ. އަދި ހަމަކަށަވަރުން، އެއިން ކޮންމެ އާރެއްގައި ވެސް، އެ އާރަކުން ފެންބޯންވީ ޤަބީލާ އެނގޭނޭ ފަދަ ޢަލާމާތެއް ވިއެވެ. އެ ޢަލާމާތް އެ ގޮތަށް ލެއްވީ، އެބައިމީހުންގެ މެދުގައި އެއްވެސް ދެބަސްވުމެއް އަދި ހަމަނުޖެހުމެއް ވިއަސް ނުހިނގުމަށް ޓަކައެވެ. އަދި، اللهُ سُبحَانَهُ وَتَعَالَى އެބައިމީހުންނަށް އެންގެވިއެވެ.\nތިޔަބައިމީހުންގެ އެއްވެސް މަސައްކަތަކާނުލައި، ތިޔަބައިމީހުންނަށް، ތިމަން إِلٰهُ ދެއްވި ރިޒްޤުން ތިޔަބައިމީހުން ކައިބޮއިއުޅޭށެވެ! އަދި ފަސާދަކުރާ ބަޔަކު ކަމުގައި ވެގެން ތިބެ، ތިޔަބައިމީހުން ބިމުގައި ފަސާދަނުކުރާށެވެ![122] ","[122] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(61) އަދި ތިޔަބައިމީހުން އެއްވެސް މަސައްކަތެއް ނުކޮށް ކައިބޮއި އުޅުމަށް ޓަކައި، ތިޔަބައިމީހުންނަށް މަންނައާއި ސަލްވާ ބާވައިލައްވައި ތިޔަބައިމީހުންނަށް ޓަކައި، ތިމަން إِلٰهُ ދެއްވި ނިޢުމަތް ތިޔަބައިމީހުން ހަނދުމަކުރާށެވެ! ދެންފަހެ، އެ ފަދަ ނިޢުމަތް ދެއްވުމަށްފަހު ވެސް، އެ ނިޢުމަތާ މެދު ފޫހިވުމުން، ބޮޑާކަމާއެކު ތިޔަބައިމީހުން، مُوسَى عَلَيهِ السَّلَامُއަށް ދެންނެވީމުއެވެ.\nއޭ مُوسَى عَلَيهِ السَّلَامُއެވެ! މިހާ ގިނަ ދުވަސްތަކެއް ވާނދެން އެއް ބާވަތެއްގެ ކާނާ ކެއުމަކީ ތިމަންމެންނަށް ކެތްކުރެވޭނޭ ކަމެއްނޫނެވެ. ވީމާ، ބިމުންފަޅައިގެން ހެދޭ ތަކެތީގެ ތެރެއިން ތަރުކާރީގެ ބާވަތްތަކާއި، ގޮވާމުގެ އޮއްޓަރާއި، ބޮޑުކެކުރިއާއި، މުގާއި، ލޮނުމެދާއި، ފިޔަޔާއި މި ފަދަ ތަކެތި، ތިމަންމެންނަށް ދެއްވުމަށް އެދިވަޑައިގެން ދުޢާކުރައްވައި، އިބަ ރަސޫލާގެ ވެރި إِلٰهއަށް ދަންނަވައިދެއްވާށެވެ!\nއެބައިމީހުން އެ ދެންނެވި ދެންނެވުމާ މެދު ރުހިވަޑައިނުގެން ހުންނެވުމާ އެކު، مُوسَى عَلَيهِ السَّلَامُ ވިދާޅުވިއެވެ. ފަހެ، اللهُ سُبحَانَهُ وَتَعَالَى ތިޔަބައިމީހުންނަށް ދެއްވައި ދަރުމަކުރެއްވި ނުހަނު ފައިދާ ހުރި މޮޅު ކާބޯތަކެތީގެ ބަދަލުގައި، އެއަށްވުރެން މާ ދެރަ ތަކެތި ލިބުމަށް ތިޔަބައިމީހުން އެދެނީހެއްޔެވެ؟ ފަހެ، ތިޔަބައިމީހުން އެދެނީ އެ ގޮތް ކަމުގައި ވަނީ ނަމަ، މިހިރަ ރަށްތަކުގެ ތެރެއިން ރަށަކަށް ގޮސް އެ ރަށަށް ފައިބާ އެ ތާނގައި ތިޔަބައިމީހުން ވަޒަންވެރިވާށެވެ! އެއިރުން، ތިޔަބައިމީހުން ތިޔަ އެދޭ ގޮތުގެ މަތީން، އެ ރަށެއްގެ ދަނޑުތަކާއި ބާޒާރުން އެ ތަކެތި ލިބޭނެއެވެ! ދެންފަހެ، ރިޒްޤެއްގެ ގޮތުގައި، اللهُ سُبحَانَهُ وَتَعَالَى އެބައިމީހުންނަށް ދެއްވި ތަކެއްޗާ މެދު ނުރުހި، އެ إِلٰهُ އަމުރުކުރެއްވި ކަންތައްތައް ކުރުމުގެ ބަދަލުގައި، އެބައިމީހުންގެ ހަވާ ނަފްސު އެދޭ ގޮތް އިސްކުރުމުން، ދެރަކަމާއި، ނިކަމެތިކަމާއި، ފަޤީރުކަން އެބައިމީހުންނަށް ކުރިމަތިވެ، اللهُ سُبحَانَهُ وَتَعَالَى ގެ ކޯފާ އެބައިމީހުންގެ މައްޗަށް ޙައްޤުވިއެވެ.\nޝައްކެއްނެތެވެ. ބަނީ އިސްރާއީލުންނަށް މި ހުރިހައި ކަމެއް މެދުވެރިވީ، اللهُ سُبحَانَهُ وَتَعَالَىގެ ދީނުން އެބައިމީހުން މޫނު އަނބުރައިލައި، އެ إِلٰهُގެ އާޔަތްތަކަށް އިންކާރުކޮށް ކާފިރުވުމުގެ ސަބަބުން ކަން ކަށަވަރެވެ. އަދި އެބައިމީހުންނަށް ޓަކައި، އެ إِلٰهُ ކަނޑައެޅުއްވި ޝަރްޢީ އިންތައް ފަހަނަޅައި ގޮސް، އެ إِلٰهއަށް އުރެދި ނުކިޔަމަންތެރިވުމުގެ ސަބަބުންނާއި، ރަސޫލުންނާއި ނަބިއްޔުންގެ މައްޗަށް ޢަދާވާތްތެރިވެ އަނިޔާވެރިވެ، ޙައްޤަކާނުލައި، ބައެއް ރަސޫލުންނާއި ނަބިއްޔުން ޤަތުލުކުރުމުގެ ސަބަބުން ކަން ވެސް ކަށަވަރެވެ.[123] ","[123] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(62) ހަމަކަށަވަރުން، مُحَمَّدُ بْنِ عَبْدِ اللهِ ރަސޫލުކަމައިގެން ފޮނުއްވުމަށްފަހު، މީސްތަކުންގެ ތެރެއިން، اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެ إِلٰهُ ފޮނުއްވި ރަސޫލުން ތެދުކޮށް، އެ إِلٰهُ ޝަރްޢުކުރެއްވި ކަންތައްތަކަށް ޢަމަލުކުރި މީހުންނަށް ލިބޭނޭ ޘަވާބު ވަނީ، އެބައިމީހުންގެ ވެރި إِلٰهُގެ ޙަޟްރަތުގައި ކަނޑައެޅި ލިޔެވި ނިމިފައެވެ.\nއަދި، مُحَمَّدُ بْن عَبْدِ اللهِ ރަސޫލުކަމައިގެން ވަޑައިގަތުމުގެ ކުރީގައި އުޅުނު، ޔަހޫދީންނާއި، ނަޞާރާއިންނާއި، ޞާބިއީންގެ ތެރެއިން ވެސް، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، ސަމާވީ ދީންތަކަށް އުޅެ، އާޚިރަތް ދުވަހަކީ ޖަޒާ ދެއްވާނޭ ދުވަސް ކަމަށް އީމާންވެ، اللهُ سُبحَانَهُ وَتَعَالَى ރުހިވޮޑިގަންނަވާ ގޮތުގެ މަތީން ހެޔޮ ޢަމަލު ކުރި މީހުންނަށް ލިބޭނޭ ޘަވާބު ވެސް ވަނީ، އެބައިމީހުންގެ ވެރި إِلٰهُގެ ޙަޟްރަތުގައި ކަނޑައެޅި ލިޔެވި ނިމިފައެވެ. ބަޔާންވެދިއަ އެންމެންނަށް ވެސް، އާޚިރަތް ދުވަހުގެ އެއްވެސް ބިރުވެރިކަމެއް އަދި ދުނިޔޭގައި އުޅުނުއިރު ނުކޮށް ދޫކޮށްލެވެނު ކަންތައްތަކާ މެދު ހިތާމަކުރުމެއް ވިއަސް ނުމެ ވާނޭމެއެވެ.\nދަންނާށެވެ! ނަބީކަމާއި ރަސޫލުކަން ޚަތިމުކުރެއްވި ސާހިބާ، مُحَمَّدُ بْن عَبْدِ اللهِ ރަސޫލުކަމައިގެން ފޮނުއްވުމަށްފަހު، އެ ރަސޫލާ ގެންނެވި އިސްލާމް ދީން ފިޔަވައި އެހެން އެއްވެސް ދީނެއް، އެއްވެސް މީހެއްގެ ކިބައިން، اللهُ سُبحَانَهُ وَتَعَالَى ޤަބޫލެއް ނުކުރައްވާނެތެވެ.[124] \nއަދި ދަންނާށެވެ! ޞާބިއީންނަކީ، نُوحُ عَلَيهِ السَّلَامُގެ ދީނުގައި އުޅުނު ބަޔަކު ކަމުގައި ރިވާވެގެންވެއެވެ.[126] އަދި އެބައިމީހުންނަކީ ބައެއް އެހެނިހެން ނަބިއްޔުންނާ ތަބާވެ އުޅުނު، އަހްލުކިތާބީންގެ ތެރެއިންވާ ބަޔަކު ކަމުގައި ވެސް ރިވާވެގެންވެއެވެ. އަދި ޞާބިއީންނާ މެދު މި ނޫން ގޮތްގޮތަށް ވެސް ރިވާވެގެންވެއެވެ.[125] ","[124] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[126] تَفْسِيرُ الْبَيْضَاوِي لِلْقَاضِي نَاصِرِ الدَّينِ الْبَيْضَاوِي\n[125] تَفْسِيرُ جَامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي"],["(63) އޭ އިސްރާއީލުގެ ދަރީންނޭވެ! ތިމަން إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، ތިމަން إِلٰهُ ފޮނުއްވި ރަސޫލުންނާ ތަބާވެ، އެ ރަސޫލުން ގެންނެވި ރިސާލަތުގައި ވާގޮތަށް ޢަމަލުކޮށް، ހަމައެކަނި ތިމަން إِلٰهއަށް އަޅުކަންކުރުމަށް ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދުކަށަވަރު ތިޔަބައިމީހުން ހަނދުމަކުރާށެވެ! އަދި ތިޔަބައިމީހުންގެ ކިބައިން އެ ޢަހްދުކަށަވަރު ހިއްޕެވި ހިނދު، ބިމުގައިނުޖެހި ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް، ޠޫރު ފަރުބަދަ، ތިމަން إِلٰهُ އުފުއްލެވީމެވެ.\nއަދި އެ ޢަހްދުކަށަވަރުގައި، ތިޔަބައިމީހުންނަށް، ތިމަން إِلٰهُ އެންގެވީމެވެ. ހީވާގިކަމާއެކު، ތައުރާތުގައި ވަރުގަދައަށް ހިފަހައްޓައި، އެ ފޮތް ދަސްކޮށް، އެ ފޮތުގައިވާ ތަކެއްޗާ މެދު ވިސްނައި ފިކުރުކޮށް، އެ ފޮތުގައިވާ ގޮތަށް ބަހާއި ޢަމަލު ސީދާކުރާށެވެ. އެއީ، އެ ޢަހްދާ ޚިލާފުވެއްޖެ ނަމަ، ދުނިޔޭގައްޔާއި އާޚިރަތް ދުވަހުން، ތިޔަބައިމީހުންނަށް، ތިމަން إِلٰهُ ދެއްވައިފާނޭ ޢުޤޫބާތަކަށް ބިރުވެތިވެ، ތައުރާތުގައިވާ އަމުރުފުޅުތަކަށް ތިޔަބައިމީހުން ކިޔަމަންތެރިވެ އުޅުމަށް ޓަކައެވެ.[127] \nދަންނާށެވެ! ތައުރާތަށް ޢަމަލުކުރުމަށް ތިޔަބައިމީހުންގެ ކިބައިން، ތިމަން إِلٰهُ ޢަހްދުކަށަވަރު ހިއްޕެވި ހިނދު، ބިމުގައި ނުޖެހި، ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް، ޠޫރު ފަރުބަދަ، ތިމަން إِلٰهُ އުފުއްލެވީ، ކިޔަމަންތެރިކަމާއެކު އެ ޢަހްދު ކަށަވަރުގެ މަތީގައި ތިޔަބައިމީހުން ދެމިތިބެ، އެ ޢަހްދުގައިވާ ގޮތަށް، ތައުރާތަށް ޢަމަލުކުރުމަށް ތިޔަބައިމީހުން އެއްބަސްވެ އިޤްރާރުވުމަށް ޓަކައެވެ. އަދި އެ ޢަހްދު އުވައިލައި ތައުރާތުގައިވާ ގޮތަށް ޢަމަލުނުކޮށްފި ނަމަ، ތިޔަބައިމީހުންގެ މައްޗަށް އެ ފަރުބަދަ ވައްޓަވައިލައްވައިފާނޭ ކަމާމެދު، ތިޔަބައިމީހުން ބިރުވެތި ކުރެއްވުމަށް ޓަކައެވެ. ދެން އެ ހިނދު، ތިޔަބައިމީހުންނަށް ދެއްވުނު ތައުރާތުގައި ވަރުގަދައަށް ހިފަހައްޓާނޭ ކަމަށް ތިޔަބައިމީހުން އެއްބަސްވީމުއެވެ.[128] ","[127] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[128] تَفْسِيرُ الْقُرْآنِ الْعَظِيمِ لِلْإمَامِ ابْنِ كَثِيرٍ"],["(64) އަދި ޠޫރު ފަރުބަދަ، ބިމުގައި ނުޖެހި ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް އުފުއްލަވައި، ތައުރާތުގައި ވާގޮތަށް ޢަމަލުކުރުމަށް، ތިޔަބައިމީހުންގެ ކިބައިން، اللهُ سُبحَانَهُ وَتَعَالَى ޢަހްދުކަށަވަރު ހިއްޕެވުމުން، އެ ޢަހްދު ކަށަވަރު ޤަބޫލުކުރުމަށް ފަހު، ތިޔަބައިމީހުން އެ ޢަހްދާ ޚިލާފުވެ އުރެދުނީމުއެވެ. އެއަށްފަހު، ތިޔަބައިމީހުން ތައުބާވުމުން، اللهُ سُبحَانَهُ وَتَعَالَىގެ ފަޟްލުވަންތަކަމުން ތިޔަބައިމީހުންގެ ކުށްތައް ޢަފޫކޮށްދެއްވައި، ތައުބާ ޤަބޫލުކުރައްވައި، ތިޔަބައިމީހުންނަށް ރަޙްމަތް ނުލެއްވި ނަމަ، އެ إِلٰهއަށް އުރެދި ނުކިޔަމަންތެރިވުމުގެ ސަބަބުން ތިޔަބައިމީހުން ވެސް ވެގެން ދިޔައީހީ، ދުނިޔޭގައްޔާއި އާޚިރަތް ދުވަހުން ގެއްލުމާއި ހަލާކު ލިބެނިވި މީހުންގެ ތެރެއިން ކަން ކަށަވަރެވެ.[129]","[129] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالْجَامِعُ لِأحْكَامِ\nالْقُرْآنِ لِلْإمَامِ الْقُرْطُبِي"],["(65) އޭ އިސްރާއީލުގެ ދަރީންނޭވެ! އަދި، مُوسَى عَلَيهِ السَّلَامُގެ ޒަމާނުގައި އުޅުނު އިސްރާއީލުގެ ދަރީންނަށް ހޮނިހިރު ދުވަހު މަސްނުހިފުމަށް އަމުރުކުރެއްވުމުން، އެ ކަމާމެދު ދެކޮޅުވެރިވެ، ނުކިޔަމަންތެރިވެ، اللهُ سُبحَانَهُ وَتَعَالَى ކަނޑައެޅުއްވި އިންތައް ފަހަނަޅައިދިޔަ، ތިޔަބައިމީހުންގެ ކާބަފައިންގެ ވާހަކަ، އެއްވެސް އޮޅުމެއް ނެތް ގޮތުގައި ތިޔަބައިމީހުންނަށް އެނގިފައިވާ ކަން ކަށަވަރެވެ. ފަހެ، ހޮނިހިރު ދުވަހު މަސްނުހިފުމަށް އަމުރުކުރެއްވުމުން، އެބައިމީހުން އެ ހެދި ނުބައި މަކަރުގެ ސަބަބުން، ތިމަން إِلٰهُ އެބައިމީހުންނަށް އެންގެވީމެވެ. ދެރަވެ ނިކަމެތިވެގެންވާ ރާމާމަކުނުތަކަކަށް ތިޔަބައިމީހުން ވާށެވެ! ހަމަ އެ ހިނދުމެ، އެބައިމީހުން ރާމާމަކުނުތަކަކަށް ބަދަލުވިއެވެ.\nދަންނާށެވެ! އިސްރާއީލުގެ ދަރީންނަށް ޓަކައި، اللهُ سُبحَانَهُ وَتَعَالَى ކަނޑައެޅުއްވި އިންތައް ފަހަނަޅައިދިޔަ މީހުން ހިންގި އެއް ޖަރީމާއަކީ، ހޮނިހިރު ދުވަހު މަސްހިފުން ޙަރާމްކުރައްވައިފައި ވަނިކޮށް، ހުކުރު ދުވަހު ދާ ފައްތައިގެންނާއި އެ ނޫން ވެސް ގޮތްގޮތުން މަސްތަކަށް ބޭރަށް ނުދެވޭނޭ ގޮތް ހެދުމަށްފަހު، އެ މަސްތައް ހޮނިހިރު ދުވަހު ނުނަގައި، އާދީއްތަ ދުވަހުއެ މަސްތައް ނެގުމެވެ. އެއީ، اللهُ سُبحَانَهُ وَتَعَالَىގެ އަމުރުފުޅާ ޚިލާފަށް، އެބައިމީހުންގެ ނުބައިކަމާއި މަކަރުވެރިކަމުން، އެބައިމީހުން ރާވައިގެން ކުރިކަމެކެވެ.[130] ","[130] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(66) ފަހެ، ހޮނިހިރު ދުވަހު މަސްހިފުން ޙަރާމްކުރައްވައިފައި ވަނިކޮށް، ހުކުރު ދުވަހު ދާ ފައްތައިގެންނާއި އެ ނޫން ވެސް ގޮތްގޮތުން މަސްތަކަށް ނުނިކުމެވޭނޭ ގޮތް ހެދުމަށްފަހު، އެ މަސްތައް ހޮނިހިރު ދުވަހު ނުނަގައި، އާދީއްތަ ދުވަހު މަސްތައް ނެގި ރަށުގެ މީހުންގެ މައްޗަށް ފޮނުއްވި ޢުޤޫބާތް، ތިމަން إِلٰهُ ލެއްވީ، އެއިރު\nއެ ރަށުގައި ތިބި މީހުންނަށާއި، އެ ރަށުގެ ވަށައިގެން އުޅުނު މީހުންނަށާއި، ޤިޔާމަތާ ޖެހޭނދެން ވެސް އަންނާނޭހައި ބަޔަކަށް، އެ ފަދަ ނުބައި ޢަމަލުތައް ނުކުރުމަށް ޓަކައި ހުރި ނުހަނު ބޮޑު ޢިބްރަތެއް ކަމުގައެވެ. އަދި، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވާ މީހުންނަށް ޓަކައި ހުރި ޢިބްރަތްތެރި ނަސޭހަތެއް ކަމުގައި ވެސް މެއެވެ.[131] ","[131] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(67) އޭ އިސްރާއީލުގެ ދަރީންނޭވެ! ތިޔަބައިމީހުންގެ ކާބަފައިންގެ ގާތަށް، اللهُ سُبحَانَهُ وَتَعَالَى ފޮނުއްވި ރަސޫލާ مُوسَى عَلَيهِ السَّلَامُ، އެބައިމީހުންނަށް، އަންނަނިވި ފަދައިން ވިދާޅުވި ހިނދު، ކަންތައް ހިނގައިދިޔަ ގޮތް ތިޔަބައިމީހުން ނިކަން ހަނދުމަކޮށްބަލާށެވެ! އެބައިމީހުންނަށް އެ ރަސޫލާ ވިދާޅުވިއެވެ. ހަމަކަށަވަރުން، ތިޔަބައިމީހުންނަށް، اللهُ سُبحَانَهُ وَتَعَالَى އަމުރުކުރައްވަނީ ގެރިއެއް ކަތިލުމަށެވެ.\nއެ ފަދައިން އަމުރުކުރެއްވުމުން، ބޮޑާވެ ނުކިޔަމަންތެރިވެ އެ ރަސޫލާއާއި ޖަދަލުކުރުމުގެ ގޮތުން އެބައިމީހުން އެ ރަސޫލާއަށް ދެންނެވިއެވެ. ތިމަންމެންނަކީ، ފުރައްސާރަކުރައްވައި މަލާމާތްކުރައްވާން ތިބި ބަޔަކު ކަމުގައި، އިބަ ރަސޫލާ ހައްދަވަނީތޯއެވެ؟\nމި ފަދައިން އެބައިމީހުން ދެންނެވުމުން، އެބައިމީހުންނަށް ރައްދުދެއްވައި، مُوْسَى عَلَيهِ السَّلَامُ ވިދާޅުވިއެވެ. މީސްތަކުންނަށް ފުރައްސާރަކޮށް މަލާމާތްކޮށް، اللهُ سُبحَانَهُ وَتَعَالَىއަށް ނިސްބަތްކޮށް ދޮގުހަދާ ޖާހިލުންގެ ތެރެއިން މިއަޅާ ނުލެއްވުން އެދި، اللهُ سُبحَانَهُ وَتَعَالَىގެ ޙަޟްރަތުން މިއަޅާ ރައްކައުތެރިކަން ލިބިގަންނަމެވެ.[132] ","[132] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(68) އިސްވެދިޔަ އާޔަތުގައިވާ ފަދައިން، مُوسَى عَلَيهِ السَّلَامُ ޖަވާބު ދެއްވުމުން އެބައިމީހުން ދެންނެވިއެވެ. އޭ مُوسَى عَلَيهِ السَّلَامُ އެވެ! އެ ގެރިއެއް ކަތިލުމަށް، اللهُ سُبحَانَهُ وَتَعَالَى އަޅުގަނޑުމެންނަށް އަމުރުކުރެއްވި ގެރީގެ ސިފައަކީ ކޮބައިކަން އަޅުގަނޑުމެންނަށް ސާފުކޮށްދެއްވައި ބަޔާންކޮށްދެއްވުމަށް، އިބަ ރަސޫލާގެ ވެރި إِلٰهއަށް ދަންނަވައި ދެއްވާށެވެ!\nމި ފަދައިން ދެންނެވުމުން، مُوسَى عَلَيهِ السَّلَامُ ވިދާޅުވިއެވެ. ހަމަކަށަވަރުން، اللهُ سُبحَانَهُ وَتَعَالَى ވަޙީކުރައްވަނީ މި ފަދައިންނެވެ. ހަމަކަށަވަރުން އެ ގެރިއަކީ، ދުވަސްވެ މުސްކުޅިވެފައިވާ ގެރިއެއްނޫނެވެ. އަދި މާ ޅަ ގެރިއެއް ވެސް ނޫނެވެ. އަދި ކިއެއްތަ! އެ ދެމެދުގެ ޒުވާން ގެރިއެކެވެ. ވީމާ، ތިޔަބައިމީހުންގެ ވެރި إِلٰهُ ކުރެއްވި އަމުރުފުޅަށް ކިޔަމަންތެރިވެ، އެ އެންގެވި ފަދަ ގެރިއެއް ކަތިލުމަށް ތިޔަބައިމީހުން އަވަސްވެގަންނާށެވެ![133] ","[133] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(69) އިސްވެދިޔަ އާޔަތުގައި ބަޔާންކުރެއްވި ފަދަ ގެރިއެއް ކަތިލުމަށް އަމުރުކުރެއްވުމުން، ދެން ވެސް ޖަދަލުކުރުމުގެ ގޮތުން، އެބައިމީހުން مُوسَى عَلَيهِ السَّلَامُއަށް ދެންނެވިއެވެ. އެ ގެރީގެ ކުލައަކީ ކޮބައިކަން ތިމަންމެންނަށް ޓަކައި ބަޔާންކޮށްދެއްވުމަށް، އިބަ ރަސޫލާގެ ވެރި إِلٰهއަށް ދަންނަވައި ދެއްވާށެވެ! މި ފަދައިން ދެންނެވުމުން، مُوسَى عَلَيهِ السَّلَامُ ވިދާޅުވިއެވެ. ހަމަކަށަވަރުން، اللهُ سُبحَانَهُ وَتَعَالَى ވަޙީކުރައްވަނީ މި ފަދައިންނެވެ. ހަމަކަށަވަރުން، އެ ގެރިއަކީ ބަލާމީހުންނަށް އުފައުވެރިކަން ދެނިވި، ރީނދޫ ކުލައަށް ވުރެން ދޮން ކުލަ ގަދަ، ދޮން ރީނދޫ ކުލައިގެ ގެރިއެކެވެ.[134]","[134] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(70) އެ ގެރީގެ ސިފަ، އިސްވެދިޔަ އާޔަތުގައިވާ ފަދައިން ބަޔާންކުރެއްވުމުން ވެސް، އެބައިމީހުންގެ ކިބައިގައިވާ ގޮތްދޫނުކުރުމާއި ހަރުކަށިކަމުގެ ސަބަބުން، އެބައިމީހުން مُوسَى عَلَيهِ السَّلَامُއަށް ދެންނެވިއެވެ. އޭ مُوسَى عَلَيهِ السَّلَامُއެވެ! ބަޔާންވެދިޔަ ސިފަތަކަށް ވުރެން އިތުރު ސިފަތައް ވެސް ތިމަންމެންނަށް ޓަކައި ބަޔާންކޮށްދެއްވުމަށް، އިބަ ރަސޫލާގެ ވެރި إِلٰهއަށް ދަންނަވައިދެއްވާށެވެ! އެހެނީ، ބަޔާންވެދިޔަ ސިފަތައް ހުރި ގެރިތައް ގިނަކަމުން، ކަތިލާންވީ ގެރިއަކީ ކޮބައިކަން އަޅުގަނޑުމެންނަށް އޮޅިއްޖެއެވެ.\nވީމާ، އެ ގެރީގެ އިތުރު ސިފަތައް، އިބަ ރަސޫލާ ބަޔާންކޮށްދެއްވައިފި ނަމަ، اللهُ سُبحَانَهُ وَتَعَالَى އިރާދަކުރެއްވިއްޔާ، ހަމަކަށަވަރުން ވެސް، އެ ގެރި ހޯދައި، އެ ގެރި ކަތިލާނޭ ބަޔަކު ކަމުގައި ތިމަންމެން ވާނޭ ކަމީ ކަށަވަރު ކަމެކެވެ.[135] ","[135] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(71) އިސްވެދިޔަ އާޔަތުގައި ބަޔާންވެދިއަ ފަދައިން އެބައިމީހުން ދެންނެވުމުން، مُوسَى عَلَيهِ السَّلَامُ އެބައިމީހުންނަށް ވިދާޅުވިއެވެ. ހަމަކަށަވަރުން، اللهُ سُبحَانَهُ وَتَعَالَى ވަޙީކުރައްވައެވެ. ހަމަކަށަވަރުން އެ ގެރިއަކީ، ގޮވާންކުރުމަށް ޓަކައި ދަނޑުބިމުގައި ފަސްގަނޑުޖަހައި ދަނޑަށް ފެންދިނުމުގެ މަސައްކަތުގައި ބޭނުންކޮށް، ނިކަމެތި ކުރެވިފައިވާ ގެރިއެއް ނޫނެވެ. އަދި އެންމެހައި އައިބުތަކުން ސަލާމަތްވެގެންވާ، ހަމުގައި ދޮން ރީނދޫ ކުލަ ނޫން އެހެން ކުލައެއް ނުވާ، އެއްވެސް ލަފެއް ނެތް ގެރިއެކެވެ.\nދެން، އެބައިމީހުން، مُوسَى عَلَيهِ السَّلَامُއަށް ދެންނެވިއެވެ. އިބަ ރަސޫލާ، މިހާރު ތިޔަ ބަޔާންކޮށްދެއްވީ އެ ގެރީގެ އަޞްލު ސިފަތަކެވެ. ކޮންމެއަކަސް، ގޮތްދޫނުކޮށް އެބައިމީހުން ކުރި ސުވާލުތަކާއި ކުރިމަތި ކުރަމުންދިއަ ބަހަނާތަކަށް ޖަވާބު ލިބި، ދެން ހަދާނޭ އެހެން އެއްވެސް ގޮތެއް ނެތުމުން، އެ ގެރި ކަތިލުމަށް އެބައިމީހުންނަށް މަޖުބޫރުވީ ހިނދު، އެބައިމީހުން އެ ގެރި ކަތިލީ އެ ކަން ކުރާ ހިތަކުން ނޫނެވެ.[136] ","[136] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(72) އަދި ތިޔަބައިމީހުން މީހަކު ޤަތުލުކޮށްފައި، އެ މީހާ ޤަތުލުކުރީ ކާކުކަމާ މެދު، ތިޔަބައިމީހުން އެއް ބަޔަކު އަނެއް ބަޔަކާ އަރާރުންވެ ދެކޮޅުވެރިވި ވަގުތު ކަންހިނގި ގޮތް، ހަނދުމަކުރާށެވެ! އެ ވަގުތު، ތިޔަބައިމީހުން ކުރެން ކޮންމެ މީހަކު ވެސް މަސައްކަތްކުރީ، އެ މީހާ ޤަތުލުކުރުމުގެ ކުށުން ތިމާ ބަރީއަވެ، އެހެން ކޮންމެވެސް މީހެއްގެ ބޮލުގައި އެ ކުށް އެޅުވުމަށެވެ.\nދަންނާށެވެ! ތިޔަބައިމީހުން ސިއްރުކޮށް ވަންހަނާކޮށް އުޅުނު ޤަތުލުގެ ކަންތައް، اللهُ سُبحَانَهُ وَتَعَالَى ނެރުއްވައި ފައުޅުކުރައްވާހުއްޓެވެ.[137] ","[137] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(73) ދެން އެއަށްފަހު، ތިމަން إِلٰهُ އެންގެވީމެވެ. ތިޔަބައިމީހުން ކަތިލި ގެރީގެ އެތިކޮޅަކުން، ޤަތުލުވެވިފައިވާ މީހާގެ ގައިގައި ތިޔަބައިމީހުން ޖަހާށެވެ!\nދެން، ޤަތުލުވެފައިވާ މީހާގެ ގައިގައި، އެބައިމީހުން ކަތިލި ގެރީގެ އެތިކޮޅަކުން ޖެހުމުން، ހަމަ އެ ވަގުތުމެ، اللهُ سُبحَانَهُ وَتَعَالَى އޭނާ ދިރުއްވިއެވެ. އަދި އޭނާ ޤަތްލުކުރި މީހާގެ ނަން، އެބައިމީހުންނަށް ބުނެދިނުމާއެކު އޭނާ މަރުގެންނެވިއެވެ. އަދި މަރުވެފައިވާ އެންމެހައި ތަކެތި އަލުން ދިރުއްވައި،ޤިޔާމަތް ދުވަހުން، އެންމެހައި މީސްތަކުން، اللهُ سُبحَانَهُ وَتَعَالَى މަޙްޝަރުކުރައްވަނީ ވެސް އެ ފަދައިންނެވެ.\nއޭ އިސްރާއީލުގެ ދަރީންނޭވެ! اللهُ سُبحَانَهُ وَتَعَالَىގެ ކަށަކުޅަދުންވަންތަކަމުގެ ފުރިހަމަކަމުގެ މައްޗަށް ދަލީލުކުރަނިވި މުޢުޖިޒާތްތައް، އެ إِلٰهُ ތިޔަބައިމީހުންނަށް ދައްކަވަނީ، ތިޔަބައިމީހުން ވިސްނައި ފިކުރުކޮށް، اللهُ سُبحَانَهُ وَتَعَالَى އަށް އުރެދި ނުކިޔަމަންތެރިވުމުން ތިޔަބައިމީހުން އެއްކިބާވުމަށް ޓަކައެވެ.[138] ","[138] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(74) އިސްވެދިޔަ އާޔަތްތަކުގައި ބަޔާންވެދިޔަ ހުރިހައި ހެކިތަކާއި މުޢުޖިޒާތްތައް ދެއްކެވުމަށްފަހުގައި ވެސް، އެ ކަންކަމުން ފިލާވަޅުތަކާއި ޢިބްރަތް ޙާޞިލުވެ، ހިތްތަކަށް މަޑުމައިތިރިކަން ލިބުމުގެ ބަދަލުގައި، ހަރު ހިލަތަކެއް ފަދައިން ތިޔަބައިމީހުންގެ ހިތްތައް ވެގެން ދިޔައެވެ. އަދި ޙަޤީޤަތުގައި، ތިޔަބައިމީހުންގެ ހިތްތަކުގެ ހަރުކަށިކަން ހަރު ހިލައަށް ވުރެން ވެސް މާ ބޮޑެވެ. އެހެނީ، ކިތަންމެ ގިނަ މުޢުޖިޒާތްތަކެއް ފެނުނުކަމުގައި ވިޔަސް އެ ހިތްތަކަށް އެއްވެސް ބަދަލެއް ނާދެއެވެ.\nއަދި ހަމަކަށަވަރުން، އަމިއްލައަށް ފެޅިގެން ގޮސް އެއިން ފެން އާރުތައް އަރަނިވި ހިލަ ވެސް، ހިލަތަކުގެ ތެރޭގައި ވެއެވެ. އަދި ހަމަކަށަވަރުން، ރެނދު އެޅި ކުދިކުދިވެގެން އެ އިން ފެން ނިކުންނަ ހިލަ ވެސް، ހިލަތަކުގެ ތެރޭގައި ވެއެވެ. އަދި ހަމަކަށަވަރުން، اللهُ سُبحَانَهُ وَتَعَالَىއަށް ބިރުވެތިވާލެއް ބޮޑުކަމުން ފަރުބަދަ ތަކުގެ އެންމެ މަތީން ވެއްޓޭ ހިލަ ވެސް، ހިލަތަކުގެ ތެރޭގައި ވޭމެއެވެ. އަދި ހަރު ހިލަތަކަށް އެ ފަދަ ބަދަލު އައި ކަމުގައި ވިއަސް، ތިޔަބައިމީހުންގެ ހިތްތަކަކީ ބަދަލު އަންނަ ހިތްތަކެއް ނޫން ކަމުން، ތިޔަބައިމީހުންގެ ހިތްތަކަށް އެއްވެސް ހެޔޮކަމެއް ނުވަދެއެވެ.\nދަންނާށެވެ! ތިޔަބައިމީހުން ކުރާ ކަންކަމާ މެދު، اللهُ سُبحَانَهُ وَتَعَالَى ޣާފިލުވެވޮޑިގެނެއް ނުވެއެވެ. އަދި ކިއެއްތަ! ތިޔަބައިމީހުން ކުރާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެންވުމާއެކު، އެ ކަންކަމާ އެކަށޭނަ ޖަޒާ ތިޔަބައިމީހުންނަށް، އެ إِلٰهُ ދެއްވާނޭކަމީ ކަށަވަރުކަމެކެވެ.[139] ","[139] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(75) އޭ މުސްލިމްތަކުންނޭވެ! ޔަހޫދީންގެ ކިބައިގައި ހުރި ހަރުކަށިކަމާއި، ގޮތްދޫނުކުރުމާއި، އެބައިމީހުންގެ ނުބައިނުލަފާކަމުގެ ޙަޤީޤަތް އެނގުމަށްފަހު ވެސް، އެބައިމީހުން އިސްލާމް ދީން ޤަބޫލުކޮށް އެ ދީނަށް ވަނުމަށް ތިޔަބައިމީހުން ދަހިވެތިވަނީހެއްޔެވެ؟ ޔަހޫދީން އިސްލާމް ދީން ޤަބޫލުކުރާނޭ ކަމަށް ތިޔަބައިމީހުން ދަހިވެތިނުވާށެވެ!\nއެހެނީ ހަމަކަށަވަރުން، އިސްރާއީލުގެ ދަރީންނަށް ޓަކައި، اللهُ سُبحَانَهُ وَتَعَالَى ބާވައިލެއްވި ތައުރާތުގެ އަޑުއަހައި، އެ ފޮތުގައިވާ ވާހަކަތަކުގެ ޙަޤީޤީ މާނަ އެނގި ވިސްނުމަށްފަހު ވެސް، ޔަހޫދީންގެ ބަޔެއް ޢިލްމުވެރީން ވަނީ، اللهُ سُبحَانَهُ وَتَعَالَى ބާވައިލެއްވި ޙައްޤު ބަސްފުޅުތައް އެގޮތްމިގޮތަށް ބަދަލުކޮށް، ތައުރާތުގައިވާ ބައެއް ލަފްޒުތަކުގެ މާނަ މުޅީން އޮޅުވައިލައިފައެވެ. ޝައްކެއްނެތެވެ. އެބައިމީހުން އެ ގޮތަށް ކަންތައްކުރީ، އެ ކަމަކީ ނުހަނު ނުބައިކަން ބޮޑު ޖަރީމާއެއް ކަން އެބައިމީހުން ރަނގަޅަށް\nދެނެތިބި ޙާލުގައެވެ.[140] \nމިއާޔަތް ބާވައިލެއްވުނު ސަބަބު:\nދަންނާށެވެ! އިސްލާމް ދީން އައި އިރު، މަދީނާގައި އުޅުނު ޔަހޫދީންނާއި، މަދީނާގެ އަހުލުވެރީންނާ ދެމެދު އަވައްޓެރިކަމުގެ ގުޅުން އޮތެވެ. އަދި އޭގެ ތެރެއިން ބައެއް މީހުންނާ އެއްކިރުވުމުގެ ގުޅުން އޮތެވެ. އަދި މަދީނާގައި އުޅުނު ޔަހޫދީންގެ ޤަބީލާއެއް ކަމުގައިވާ بَنُو قَيْنُقَاع ވަންހައިގެ މީހުން ތިބީ، މަދީނާގެ އަހްލުވެރީންގެ ތެރެއިން ޚަޒްރަޖު ވަންހައިގެ މީހުން އެއްވެސް ބަޔަކާ ހަނގުރާމަކުރާ ނަމަ، އެ ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ.\nއަދި މަދީނާގައި އުޅުނު ޔަހޫދީންގެ އަނެއް ދެ ޤަބީލާކަމުގައިވާ بَنُو النَّضِير ވަންހައާއި، بَنُو قُرَيْظَة ވަންހައިގެ މީހުން ތިބީ، މަދީނާގެ އަހްލުވެރީންގެ ތެރެއިން އައުސު ވަންހައިގެ މީހުން އެއްވެސް ބަޔަކާ ހަނގުރާމަކުރާ ނަމަ އެ ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ.\nވުމާއެކު، މަދީނާގެ އަހްލުވެރީން ކަމުގައިވާ ޚަޒްރަޖު ވަންހައިގެ މީހުންނާއި އައުސު ވަންހައިގެ މީހުން އިސްލާމް ދީން ޤަބޫލުކުރުމަށް ފަހު، އެ ދެ ޤަބީލާގެ މީހުންނާ ނުހަނު ގާތް ބަޔަކު ކަމުގައިވާ ޔަހޫދީންގެ ތިން ޤަބީލާގެ މީހުން ވެސް، އީމާންވެ އިސްލާމް ދީން ޤަބޫލުކުރާނޭ ނަމަ ކިހައި ރަނގަޅުވީސްހެއްޔެވެ! މި ފަދައިން ހީކޮށް، އެ ކަމަށް އެދި އުންމީދުކުރި ހިނދު މި އާޔަތް ބާވައިލެއްވުނުކަމުގައި ރިވާވެގެންވެއެވެ.","[140] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(76) އަދި ނަބީކަމާއި ރަސޫލުކަން ޚަތިމްކުރެއްވި ރަސޫލާ ގެންނެވި ރިސާލަތު ޤަބޫލުކޮށް، ތެދުކޮށް، އީމާންވާ މުސްލިމުންނާ ބައްދަލުވާ ހިނދު ބައެއް ޔަހޫދީން ބުނެއުޅެއެވެ. مُحَمَّدُ بْن عَبْدِ اللهِ އަކީ ތެދުވެރި ރަސޫލެކެވެ. އަދި، އެ ރަސޫލާ ގެންނެވީ ޙައްޤު ތެދު ރިސާލަތެކެވެ. އެހެނީ، އަހުރެމެންގެ އަތުގައިވާ ތައުރާތުން ވެސް އެ ކަމަށް ހެކިލިބެއެވެ. އެއީ، އެ ރަސޫލާއާއި އެ ރަސޫލާ ގެންނެވި ރިސާލަތުގެ ޚަބަރު، ތައުރާތުގައި، اللهُ سُبحَانَهُ وَتَعَالَى އަހުރެމެންނަށް ދެއްވައިފައި ވާތީއެވެ.\nއެހެނެއްކަމަކު، މުސްލިމުން ނެތް ތަންތާނގައި، ޔަހޫދީން އޭގެ އެއްބަޔަކު އަނެއްބަޔަކާ ބައްދަލުވާ ހިނދު، مُحَمَّدُ بْن عَبْدِ اللهِ އަކީ ތެދުވެރި ރަސޫލަކު ކަމުގައްޔާއި އެ ރަސޫލާ ގެންނެވި ރިސާލަތަކީ ޙައްޤު ތެދު ރިސާލަތެއް ކަމުގައި ބުނެ، އެ ރަސޫލާ ގެންނެވި ރިސާލަތުގެ ތެދުކަން މުސްލިމުންނަށް ބަޔާންކޮށްދޭ ޔަހޫދީންނަށް، އެ ނޫން ޔަހޫދީން ބުނެތެވެ. مُحَمَّدُ بْن عَبْدِ اللهِގެ ރަސޫލުކަމާ ގުޅޭގޮތުން، ތައުރާތުގައި، اللهُ سُبحَانَهُ وَتَعَالَى ތިޔަބައިމީހުންނަށް އަންގަވައިފައިވާ ޚަބަރުތައް، ތިޔަބައިމީހުން މުސްލިމުންނަށް ތިޔަބަޔާންކޮށްދެނީހެއްޔެވެ؟ ދަންނާށެވެ! ތިޔަބައިމީހުން އެ ގޮތަށް ކަންތައް ކުރަނީ ނަމަ، ޤިޔާމަތް ޤާއިމުވާ ދުވަހުން، ތިޔަބައިމީހުންގެ ވެރި إِلٰهُގެ ޙަޟްރަތުގައި ތިޔަބައިމީހުންނާ ދެކޮޅަށް މުސްލިމުން ޙުއްޖަތް ޤާއިމުކޮށްފާނެތެވެ. ފަހެ، އެވަރު ވެސް ތިޔަބައިމީހުންނަށް ނުވިސްނެނީހެއްޔެވެ؟[141] ","[141] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِالدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ\nالسُّعُودِيَّة"],["(77) ފަހެ، ސިއްރާއި ފައުޅުގައި އެބައިމީހުން އެ ހުރިހައި ޖަރީމާތައް ހިންގައި ކުށްތައްކުރަމުން ދާއިރު، އެބައިމީހުން ސިއްރުކުރާހައި ކަމަކާއި ފައުޅުކުރާހައި ކަމެއް، ހަމަކަށަވަރުން، اللهُ سُبحَانَهُ وَتَعَالَى ދެނެވޮޑިގެންވާކަން އެބައިމީހުން ނުދަންނަނީ ހެއްޔެވެ! އަދި އެ ފަދައިން އެބައިމީހުން އެ ޢަމަލުކުރަނީ، އެބައިމީހުންގެ އެ ޢަމަލުތައް، اللهُ سُبحَانَهُ وَتَعَالَى ދެނެވޮޑިގެންވާކަމާއި، އެބައިމީހުން އެ ކުރާ ކަންތައްތައް އެންމެހައި ޚަލްޤުތަކުންގެ ކުރިމަތީގައި ފައުޅުކުރައްވައި، ޤިޔާމަތް ޤާއިމުވާ ދުވަހުން، އެ إِلٰهُ އެބައިމީހުން ފަޟީޙަތްކުރައްވާނޭ ކަމާ މެދު ޣާފިލުކަމެއްގެ ތެރޭގައި އެބައިމީހުން ތިބޭތީހެއްޔެވެ؟[142]","[142] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ\nالسُّعُودِيَّة"],["(78) އަދި ޔަހޫދީންގެ ތެރޭގައިވާ ލިޔަންކިޔަން ނުދަންނަ މީހުންނަކަށް، ތައުރާތުގައިވާ އިރްޝާދުތަކާއި، مُحَمَّدُ بْن عَبْدِ اللهِގެ ނަބީކަމާ ގުޅޭ ގޮތުން، އެ ފޮތުގައި އައިސްފައިވާ ވާހަކަތަކާއި އެ ފޮތުގައިވާ އެ ރަސޫލާގެ ސިފަފުޅުތަކެއް ނޭނގެއެވެ. އަދި އެބައިމީހުންގެ ދީނީ ޢިލްމުވެރީންގެ ފަރާތުން ލިބިފައިވާ ކުށް ހީތަކަކާއި ދޮގު ވާހަކަތަކެއް މެނުވީ އެބައިމީހުންނަކަށް ލިބިފައެއް ނުވެއެވެ. މި ކަން މިހެން ހުރުމާއެކު ވެސް، އެބައިމީހުން އެ ހީކުރަނީ އެބައިމީހުންނަށް ލިބިފައި އެ ވަނީ، اللهُ سُبحَانَهُ وَتَعَالَى ބާވައިލެއްވި ތައުރާތުގައިވާ ވާހަކަތައް ކަމުގައެވެ.[143]","[143] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(79) ފަހެ، ޔަހޫދީންގެ ތެރޭގައިވާ ނުބައި ނުލަފާ ޢިލްމުވެރީންނަށް ގެއްލުމާއި ހަލާކުހުއްޓެވެ. އެބައިމީހުންނަކީ، ހިތަށްއެރިހައި ގޮތަކަށް އެބައިމީހުންގެ އަމިއްލަ އަތުން ފޮތް ލިއުމަށްފަހު، މިއީ، اللهُ سُبحَانَهُ وَتَعَالَى ބާވައިލެއްވި ތައުރާތުގައިވާ ގޮތެވެ. މިފަދައިން ބުނެ، ދޮގުހަދާ މީހުންނެވެ. އެ ކަން، އެ ގޮތަށް އެބައިމީހުން ކޮށްއުޅުނީ، އެ ކަމުގެ ބަދަލުގައި ދުނިޔޭގެ ފަނާވެދަނިވި ތަކެތީގެ ތެރެއިން ކުޑަ އެއްޗެއް ލިބިގަތުމަށް ޓަކައެވެ. ދުނިޔޭގެ ދިރިއުޅުމުގައި ޖާހާއި ފައިސާއާއި މުދަލާ އަދި އެނޫން ވެސް އެ ފަދަ އެންމެހައި ބޭނުންތައް ޙާޞިލުކުރުމަށް ޓަކައެވެ.\nފަހެ، އެ ފަދަ ބާޠިލު ދޮގު ވާހަކަތައް އެބައިމީހުންގެ އަމިއްލަ އަތުން ލިޔެ، ދޮގު ވާހަކަތައް، اللهُ سُبحَانَهُ وَتَعَالَىއަށް ނިސްބަތްކުރުމުގެ ސަބަބުން، އެބައިމީހުންނަށް ގެއްލުމާއި ހަލާކުހުއްޓެވެ. އަދި އެފަދަ ޙަރާމް ކަންތައްތައްކޮށް، އެބައިމީހުން ދުނިޔޭގައި ލިބިގަތް ފަނާވެދަނިވި ތަކެތީގެ ސަބަބުން ވެސް، އެބައިމީހުންނަށް ގެއްލުމާއި ހަލާކުހުއްޓެވެ.[144] ","[144] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ\nالسُّعُودِيَّة"],["(80) އަދި ޔަހޫދީން މި ފަދައިން ބުންޏެވެ. ކަނޑައެޅި ޢަދަދުކުރެވިގެންވާ މަދު ދުވަސްކޮޅެއްގައި މެނުވީ، ތިމަންމެންގެ ގައިގައި އާޚިރަތް ދުވަހުން ނަރަކައިގެ އަލިފާން ނުބީހޭހުއްޓެވެ. އޭ ރަސޫލާއެވެ! އެބައިމީހުން އެ ދައްކާ ވާހަކައަކީ އެއްވެސް ޙަޤީޤަތެއް ނެތް ބާޠިލު ވާހަކައެއް ކަން އަންގަވައިދެއްވުމުގެ ގޮތުން، އިބަ ރަސޫލާ އެބައިމީހުންނަށް ވިދާޅުވާށެވެ!\nފަހެ، ތިޔަބައިމީހުން އެ ފަދަ ވާހަކަތައް ތިޔަ ދައްކަނީ، ހަމަކަށަވަރުން ވެސް، މަދު ދުވަސްކޮޅެއްގައި މެނުވީ ތިޔަބައިމީހުންނަށް ޢަޛާބުނުދެއްވާނޭ ކަމުގެ ޢަހްދެއް، اللهُ سُبحَانَهُ وَتَعَالَىގެ ޙަޟްރަތުން ތިޔަބައިމީހުންނަށް ލިބިފައިވާތީހެއްޔެވެ؟ ފަހެ، އެ ފަދަ ޢަހްދެއް ތިޔަބައިމީހުންނަށް ލިބިފައި ވަނީ ނަމަ ދަންނާށެވެ! اللهُ سُبحَانَهُ وَتَعَالَى، އެ إِلٰهُގެ ޢަހްދާ ޚިލާފުވެވޮޑިނުގަންނަވާނޭ ކަމީ ކަށަވަރު ކަމެކެވެ.\nއަދި، اللهُ سُبحَانَهُ وَتَعَالَىގެ ޙަޟްރަތުން ތިޔަބައިމީހުންނަށް އެ ފަދަ ޢަހްދެއް ލިބިފައި ނުވާ ނަމަ، ނޭނގޭ ކަންކަމުގެ ވާހަކަ، اللهُ سُبحَانَهُ وَتَعَالَىއާ މެދު ހަދަހަދައިގެން ތިޔަބައިމީހުން ތިޔަ ދައްކައިއުޅެނީ ކީއްވެގެންހެއްޔެވެ؟[145] \nމި އާޔަތާއި މި އާޔަތާ ވިދިގެން އޮތް ދެ އާޔަތް ބާވައިލެއްވުނު ސަބަބު:\nދަންނާށެވެ! ސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވިއިރު، ޔަހޫދީން ބުނެއުޅޭ ކަމުގައި ވިއެވެ. ދުނިޔޭގެ މުއްދަތަކީ ހަތް ހާސް އަހަރުކަން ކަށަވަރެވެ. އަދި ހަމަކަށަވަރުން، ނަރަކައިގައި ތިމަންމެންނަށް ޢަޛާބުދެއްވާހުށީ، ދުނިޔޭގެ ދުވަސްތަކުން ބަލާނަމަ، ކޮންމެ އެއް ހާސް އަހަރަކަށް، އާޚިރަތް ދުވަހުގެ ދުވަސްތަކުން އެންމެ ދުވަހެއްގެ މުއްދަތަށެވެ. ވީމާ، ތިމަންމެންނަށް ޢަޛާބުލިބޭނީ ހަމައެކަނި ހަތްދުވަހުގެ މުއްދަތަށެވެ. ދެން، އެބައިމީހުންގެ އެ ވާހަކައަށް ރައްދުދެއްވައި، މި އާޔަތާއި މި އާޔަތާ ވިދިގެން އޮތް ދެ އާޔަތް ބާވައިލެއްވިކަމުގައި، އެ ދެބަފައިކަލުންނަށް، اللهُ سُبحَانَهُ وَتَعَالَى ރުއްސުންލެއްވި ابْنُ عَبَّاس رَضِيَ اللَّهُ عَنْهُގެ އަރިހުން ރިވާވެގެންވެއެވެ.[146] ","[145] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[146] الْجَامِعُ لِأَحْكَامِ الْقُرْآنِ لِلْإمِامِ الْقُرْطُبِي"],["(81) ﭐކަންތައް ހުރީ ޔަހޫދީން އެ ހީކުރާ ގޮތަކަށް ނޫނެވެ. ޔަހޫދީއަކު ކަމުގައި ވިއަސް އަދި އެ ނޫން މީހަކު ކަމުގައި ވިއަސް، ފާފަކުރަމުން ގޮސް އެ ކުރި ފާފަތައް އެ މީހަކު ވަށައިލައި އަދި މީހަކަށް ކުރެވޭނޭ އެންމެ ބޮޑު ފާފަ ކަމުގައިވާ ޝިރްކުގެ ފާފައަށް އަރައިގެންފި މީހާ ދަންނާށެވެ!\nފަހެ، އެ ފަދަ މީހުންނަކީ ޖަހަންނަމަ ޙައްޤުވެފައިވާ އެ ތާނގެ އަހްލުވެރީންނެވެ. އަދި މެދުކެނޑުމެއް ނެތި އަބަދުގެއަބަދަށް އެ ތާނގައި އެބައިމީހުން ދެމިތިބޭހުއްޓެވެ.[147] ","[147] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(82) އަދި މުއުމިނުންނާ މެދު ކަންތައްހުރީ، ކާފިރުންނާ މުޅީން ތަފާތު ގޮތަކަށެވެ. އެހެނީ، މުއުމިނުންނަކީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُ ފޮނުއްވި ރަސޫލުންނާ ތަބާވާ މީހުންނެވެ. އަދި އެބައިމީހުންނަކީ، اللهُ سُبحَانَهُ وَتَعَالَىގެ ރަސޫލުންނަށް އެ إِلٰهُ ބާވައިލެއްވި ޝަރީޢަތުގައި އަންގަވައިފައިވާ ގޮތަށް، ހެޔޮ ޢަމަލުކުރާ ޞާލިޙު އަޅުތަކުންނެވެ. އެހެންކަމުން، އެބައިމީހުންނަކީ، ސުވަރުގޭގެ އަހްލުވެރީންނެވެ. އަދި އެބައިމީހުން، މެދުކެނޑުމެއް ނެތި އަބަދުގެއަބަދަށް އެ ތަނުގައި ދެމިތިބޭހުއްޓެވެ.[148]","[148] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(83) އޭ އިސްރާއީލުގެ ދަރީންނޭވެ! އަދި ތިމަން إِلٰهُ ތިޔަބައިމީހުންގެ ކިބައިން ހިއްޕެވި ގަދަފަދަ ޢަހްދު ކަށަވަރުގެ މަތީން ތިޔަބައިމީހުން ހަނދުމަކުރާށެވެ!\nއެ ޢަހްދު ކަށަވަރު ހިއްޕެވި ހިނދު އެ ޢަހްދުގައި ވަނީ، ތިޔަބައިމީހުން ތިމަން اللهُގެ އެއްކައުވަންތަކަން ތެދުކޮށް ޤަބޫލުކޮށް، އެއްވެސް ހާލެއްގައި ޝިރްކުކުރުމަކާ ނުލައި، ހަމައެކަނި ތިމަން اللهއަށް އަޅުކަންކުރުމަށެވެ. އަދި މައިންބަފައިންނަށާއި، ގާތްތިމާގެ މީހުންނަށާއި، ޔަތީމުންނަށާއި، މިސްކީނުންނަށް ހެޔޮކޮށް ހިތައި އެބައިމީހުންނަށް އިޙްސާންތެރިވުމަށެވެ.\nއަދި ހެޔޮ ކަންތައްތަކަށް އަމުރުކޮށް، މުންކަރާތްތައް ނަހީކުރުމުގައި ހަރުކަށި ނުވެ، އޯގާވެރި ރިވެތި ބަހުން މީސްތަކުންނާ ވާހަކަދައްކައި ނަސޭހަތްތެރިވުމަށެވެ. އަދި ތިމަން إِلٰهُ އަމުރުކުރެއްވި ފަދައިން ނަމާދު ޤާއިމުކޮށް، ފަރްޟު ޒަކާތް ނެރެ، ހިތުން ރުހުމުން ޒަކާތުގެ ޙައްޤުވެރީންނަށް ޒަކާތް އަދާކުރުމަށެވެ. އެއަށްފަހު، ތިޔަބައިމީހުންގެ ތެރެއިން މަދު ބަޔަކު މެނުވީ، އެ ޢަހްދު ފުއްދުމާ ދެކޮޅުހަދައި، އެ ޢަހްދު އުވައިލައި، ތިމަން إِلٰهُގެ އެންގެވުންތަކަށް ފުރަގަސްދޭ ބަޔަކު ކަމުގައިވެ، އެ ގޮތުގެ މަތީގައި ތިޔަބައިމީހުން ދެމިތިބީމުއެވެ.[149] ","[149] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(84) އޭ އިސްރާއީލުގެ ދަރީންނޭވެ! އަދި ތައުރާތުގައި، ތިމަން إِلٰهُ ތިޔަބައިމީހުންގެ ކިބައިން ހިއްޕެވި ގަދަފަދަ ޢަހްދުކަށަވަރުގެ މަތީން ތިޔަބައިމީހުން ހަނދުމަކުރާށެވެ! އެ ޢަހްދުކަށަވަރު ހިއްޕެވި ހިނދު، އެ ޢަހްދުގައި ވަނީ، ޙައްޤަކާ ނުލައި ތިޔަބައިމީހުންގެ ތެރެއިން އެއް ބަޔަކު، އަނެއް ބަޔަކުގެ ލޭ ނުއޮހޮރުވުމަށެވެ. އަދި ޙައްޤަކާ ނުލައި، ތިޔަބައިމީހުންކުރެ އެއް ބަޔަކު، އަނެއް ބަޔަކު ވަޒަނުން ބޭރުކޮށް ނުނެރުމަށެވެ. އެހެނީ، އެ ކަންކަމަކީ، ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ޙަރާމްކުރައްވައިފައިވާ ކަންކަމެވެ. ދެން އެއަށްފަހު، އެ ޢަހްދުގެ ޞައްޙަކަމާ މެދު ތިޔަބައިމީހުން ހެކިވާ ޙާލު، އެ ޢަހްދަށް ޢަމަލުކުރުމަށް އެއްބަސްވެ ތިޔަބައިމީހުން އިޤްރާރުވީމުއެވެ.[150]","[150] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ\nالسُّعُودِيَّة"],["(85) އޭ އިސްރާއީލުގެ ދަރީންކަމުގައިވާ ޔަހޫދީންނޭވެ! ތިޔަބައިމީހުން އެންމެންނަކީ ވެސް، ދީނީ ގޮތުންނާއި، ނަސަބުގެ ގޮތުންނާއި ބަހުގެ ގޮތުން، އެއް ބަޔަކު އަނެއް ބަޔެއްގެ އަޚުންނެވެ. ކަން މިހެން ހުރުމާ އެކު ވެސް، ތިޔަބައިމީހުންގެ ކިބައިން، ތިމަން إِلٰهُ ހިއްޕެވި ޢަހްދު ކަށަވަރު އުވައިލައި ތިޔަބައިމީހުންގެ ތެރެއިން އެއް ޤަބީލާއެއްގެ މީހުން، އަނެއް ޤަބީލާއެއްގެ މީހުން ޤަތުލުކޮށް އުޅެމުއެވެ. އަދި ތިޔަބައިމީހުންގެ ތެރެއިން އެއް ޤަބީލާއެއްގެ މީހުން، އަނެއް ޤަބީލާއެއްގެ މީހުންގެ ގޯތިގެދޮރުން އެބައިމީހުން ނެރެ ބޭރުކޮށް އުޅެމުއެވެ.\nއަދި ތިޔަބައިމީހުންގެ ތެރެއިން އެއް ބަޔަކު އަނެއް ބަޔަކުގެ މައްޗަށް ޢަދާވާތްތެރިވެ އަނިޔާވެރިވެ، ގަދަވެގަތުމަށް ޓަކައި ހަނގުރާމަކޮށް، ފާފަތަކަށް އަރައިގަންނަމުއެވެ. އަދި އެ ގޮތަށް ކުރެވޭ ހަނގުރާމަތަކުގައި، ތިޔަބައިމީހުންގެ ތެރެއިން ކޮންމެ ޤަބީލާއެއްގެ މީހުން ވެސް، އެ ބަޔަކާ ގުޅިފައިވާ މަދީނާގެ މުޝްރިކުންގެ އެހީ ހޯދަމުއެވެ.\nދެން އެއަށްފަހު، ހަނގުރާމަ ހުއްޓުމުން ހަނގުރާމައިގައި ހައްޔަރު ވެވޭ ޔަހޫދީން ފިދްޔަދީގެން މިނިވަންކޮށް ސަލާމަތްކުރަމުއެވެ. ތިޔަބައިމީހުން އެ ގޮތަށް އެ ކަން ކުރަނީ، އަސީރުން މިނިވަންކުރުމަށް ތައުރާތުގައި އަމުރުކުރައްވައިފައިވާ ކަމުގެ ޢުޛްރުދައްކައިފައެވެ.\nނަމަވެސް، ތިޔަބައިމީހުންގެ އަޚުން ޙައްޤަކާނުލައި ޤަތުލުކުރުމާއި، އެބައިމީހުންގެ ވަޒަނާއި ގޯތިގެދޮރުން އެބައިމީހުން ނެރެ ބޭރުކުރުން، ތައުރާތުގައި ތިޔަބައިމީހުންގެ މައްޗަށް ޙަރާމްކުރައްވައިފައި ވަނިކޮށް، އެ ޙުކުމްތަކަށް ތިޔަބައިމީހުން ފުރަގަސްދީ ތިމަތިމާމެންގެ އަޚުން ޤަތުލުކުރަމުއެވެ. އަދި އެބައިމީހުންގެ ވަޒަނާއި ގޯތިގެދޮރުން ވެސް އެބައިމީހުން ނެރެ ބޭރުކުރަމުއެވެ. ފަހެ ތިޔަބައިމީހުން، ތައުރާތުގައިވާ ބައެއް ޙުކުމްތަކަށް އީމާންވެ އަނެއްބައި ޙުކުމްތަކަށް ކާފިރުވަނީހެއްޔެވެ؟ މިއީ، ތިޔަބައިމީހުން ކުރާ ކިހައި ބޮޑު ނުބައިކަމެއްހެއްޔެވެ؟ ފަހެ، ތިޔަބައިމީހުންގެ ތެރެއިން މި ފަދައިން ކަންތައްކުރާ މީހުންނަށް ދުނިޔޭގައި ވެސް ނިކަމެތިކަމާއި މީސްތަކުންގެ މެދުގައި ޢިއްޒަތާއި އަބުރު ގެއްލުން މެނުވީ ނުވެއެވެ. އަދި އާޚިރަތުގައި، އެ ފަދަ މީހުން، ނަރަކައިގެ އަލިފާނުގެ ގަދަފަދަ ޢަޛާބަށް ރައްދުކުރެއްވޭހުއްޓެވެ. ދަންނާށެވެ! ތިޔަބައިމީހުން ކުރާ ކަންކަމާ މެދު، اللهُ سُبحَانَهُ وَتَعَالَى ޣާފިލުވެވޮޑިގެނެއް ނުވެތެވެ. އަދި ކިއެއްތަ! ތިޔަބައިމީހުން ކުރާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެންވުމާ އެކު، އެ ކަންކަމާ އެކަށޭނަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަމީ ކަށަވަރު ކަމެކެވެ.[151] \nދަންނާށެވެ! رَسُولُ اللهِ ﷺ މަދީނާއަށް ހިޖްރަކުރެއްވުމުގެ ކުރީގައި، އެ ރަށުގައި ވަރަށް މަޝްހޫރު ދެ ޤަބީލާއެއް އޮތެވެ. އެއީ، އައުސު ވަންހައާއި ޚަޒްރަޖު ވަންހައެވެ. އެ ދެ ޤަބީލާގެ ދެމެދު އަބަދު ވެސް އޮންނަނީ ހަނގުރާމަ ހިނގަހިނގައެވެ. އިސްލާމް ދީން އައުމުގެ ކުރީގައި އެ ދެ ޤަބީލާގެ މީހުންނަކީ ވެސް މުޝްރިކުންނެވެ. އަދި ހަމަ އެ ދުވަސްވަރު، މަދީނާގައި ވަޒަންވެރިވެގެން ތިބި ޔަހޫދީންގެ ތިން ޤަބީލާއެއް ވިއެވެ. އެއީ، بَنُو قَيْنُقَاعއާއި، بَنُو النَّضِيرއާއި، بَنُو قُرَيْظَةއެވެ.\nމި ތިން ޤަބީލާގެ މީހުންގެ މަސައްކަތަކީ، މަދީނާގެ ޢަރަބީންގެ މެދުގައި ހަމަނުޖެހުންތައް އުފައްދައި އައުސު ވަންހައާއި ޚަޒްރަޖު ވަންހައާ ދެމެދު އަބަދުމެ ހަނގުރާމަ ކުރުވުމެވެ. މި ތިން ޤަބީލާގެ ތެރެއިން، بَنُو النَّضِيرއާއި، بَنُو قُرَيْظَةގެ މީހުން ތިބީ، އައުސު ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ. އަދި، بَنُو قَيْنُقَاعގެ މީހުން ތިބީ، ޚަޒްރަޖު ވަންހައިގެ މީހުންނަށް ނަޞްރުދިނުމަށް އެއްބަސްވެ މުޢާހަދާކޮށްގެންނެވެ. އެހެންކަމުން، އައުސު ވަންހައިގެ މީހުންނާއި ޚަޒްރަޖު ވަންހައިގެ މީހުންނާ ދެމެދު ހަނގުރާމައެއް ހިނގާ ނަމަ، އެ ވަންހައަކާ ގުޅިފައިވާ މަދީނާގެ ޔަހޫދީން، އެ ވަންހައަކަށް އެހީވެ މަދަދުވެރިވެ ނަޞްރުދީ އުޅުނެވެ.\nއަދި ޔަހޫދީންގެ ތިން ޤަބީލާގެ މީހުން ވެސް، އެއް ބަޔަކު އަނެއް ބަޔަކާ ހަނގުރާމަކުރާ ނަމަ މަދީނާގެ މުޝްރިކުން ވެސް، އެ ބަޔަކާ ގުޅިފައިވާ ޔަހޫދީ ޤަބީލާއަކަށް އެހީވެ މަދަދުވެރިވެ ނަޞްރުދީ އުޅުނެވެ.[152] ވުމާއެކު، މި އާޔަތުގައި ބަޔާންވެފައި އެވަނީ، އެ ދުވަސްވަރު މަދީނާގައި އުޅުނު ޔަހޫދީން ކަންތައްކޮށް އުޅުނުގޮތުގެ ވާހަކައެވެ.","[151] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقِرْنِي\n[152] الرَّحِيقُ الْمَخْتُومُ لِلدَّكْتُورِ صَفِيِّ الرَّحْمنِ الْمُبَارَكُ بُورِي"],["(86) اللهُ سُبحَانَهُ وَتَعَالَى ބާވައިލެއްވި ބައެއް އާޔަތްތަކަށް އީމާންވެ، އަނެއްބައި އާޔަތްތަކަށް އީމާންނުވެ، ކާފިރުވި މީހުންނަކީ، އާޚިރަތުގެ ދާއިމީ ނިޢުމަތްތަކުގެ މައްޗަށް، ދުނިޔޭގެ ފަނާވެދަނިވި ދިރިއުޅުން އިސްކޮށް، ދުނިޔެ ލިބިގަތް މީހުންނެވެ. ފަހެ، އެބައިމީހުންގެ ކިބައިން ޢަޛާބުލުއިނުކުރެއްވޭހުއްޓެވެ. އަދި، اللهُ سُبحَانَهُ وَتَعَالَىގެ ޢަޛާބުން އެބައިމީހުން ދުރުކޮށް ސަލާމަތްކުރުމަށް، އެބައިމީހުންނަށް އެހީތެރިވެ، ވާގިވެރިވެ، ނަޞްރުދޭނޭ ހަމަ އެއްވެސް ފަރާތެއް ނުވާހުއްޓެވެ.[153]","[153] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(87) އަދި ހަމަ ކަށަވަރުން، مُوسَى عَلَيهِ السَّلَامُ އަށް، ތިމަން إِلٰهُ ތައުރާތު ދެއްވިކަމީ ކަށަވަރު ކަމެކެވެ. އަދި، مُوسَى عَلَيهِ السَّلَامُއަށްފަހު، ވިދިވިދިގެން ރަސޫލަކަށްފަހު ރަސޫލަކު، އިސްރާއީލުގެ ދަރީންގެ ތެރެއިން އެބައިމީހުންގެ ގާތަށް، ތިމަން إِلٰهُ ފޮނުއްވީމެވެ.\nއަދި އެބައިމީހުންގެ ގާތަށް، ތިމަން إِلٰهُ ފޮނުއްވި އެންމެ ފަހުގެ ރަސޫލަކީ، مَرْيَمُ عَلَيهَا السَّلَامُގެ ދަރިކަލުން عِيسَى عَلَيهِ السَّلَامُ ކަމުގައި ލައްވައި، ފައުޅުވެ ބަޔާންވެގެންވާ މުޢުޖިޒާތްތައް، އެ ރަސޫލާއަށް ތިމަން إِلٰهُ ދެއްވީމެވެ. އެ މުޢުޖިޒާތްތަކުގެ ތެރޭގައި، ދޫންޏެއްގެ ސިފައިގައި އޮނިގަނޑެއް ހައްދަވައި އެއަށް ފުމެލެއްވުމުން، اللهُ سُبحَانَهُ وَتَعَالَىގެ އިޛްނަފުޅުން، ފުރާނަ އެޅިފައިވާ ޙަޤީޤީ ދޫންޏަކަށް، އެ އެތި ވެގެންދިޔުން ހިމެނެއެވެ. އަދި ލޯފަން ގޮތުގައި އުފަންވެފައިވާ މީހުންގެ ލޮލަށް ފެނުން ލިބިދެއްވުމާއި، ހުދުބަލި ޖެހިފައިވާ މީހުންނަށް ފަސޭހަކޮށްދެއްވުމާއި، މަރުވެފައިވާ މީހުން ދިރުއްވުން ހިމެނެއެވެ. އަދި އެބައިމީހުން ކައިބޮއިއުޅޭ ތަކެއްޗާއި ކެއިންބުއިމަށް ބޭނުންވާ ތަކެތީގެ ތެރެއިން، ގޭގައި ފޮރުވައި ފަހަށް ރައްކައުކޮށްފައި ހުންނަ ތަކެތީގެ ޚަބަރު އެބައިމީހުންނަށް ދެއްވުމާ އަދި މި ނޫން ވެސް އެތައް މުޢުޖިޒާތްތަކެއް ހިމެނެއެވެ. އަދި، جِبْرِيلُ عَلَيهِ السَّلَامُ މެދުވެރިކުރައްވައި، ތިމަން إِلٰهُ، އެ ރަސޫލާއަށް ގަދަކަންދެއްވައި ބާރުވެރިކުރެއްވީމެވެ.\nދެންފަހެ، اللهُ سُبحَانَهُ وَتَعَالَى ތިޔަބައިމީހުންގެ ގާތަށް ރަސޫލަކު ފޮނުއްވާ ކޮންމެ ފަހަރަކުމެ، އެ ރަސޫލާއަށް ބާވައިލައްވާ ވަޙީއަކީ، ތިޔަބައިމީހުންގެ ހިތްއެދޭ ގޮތާ އެއްގޮތަށް ބާވައިލައްވައިފައިވާ ވަޙީއަކަށް ނުވެއްޖެ ނަމަ، އެ ރަސޫލެއްގެ ބަސްފުޅު ޤަބޫލުނުކޮށް، ތިޔަބައިމީހުން ބޮޑާވެގަންނަނީ ހެއްޔެވެ؟ ފަހެ، ތިޔަބައިމީހުން އެ ރަސޫލުންގެ ތެރެއިން ބައެއް ރަސޫލުންގެ ރިސާލަތު ދޮގުކޮށް، އަނެއްބައި ރަސޫލުން ޤަތުލުކުރީމުއެވެ.[154] ","[154] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(88) އަދި، ނަބީކަމާއި ރަސޫލުކަން ޚަތިމުކުރެއްވުމަށް ޓަކައި، اللهُ سُبحَانَهُ وَتَعَالَى ފޮނުއްވި އެންމެ ފަހުގެ ނަބިއްޔާ އަދި، ރަސޫލާ مُحَمَّدُ ﷺއަށް ޔަހޫދީން ދެންނެވިއެވެ. ތިމަންމެންގެ ހިތްތަކުގައި އުރަލެވި ބަންދުވެފައިވުމުގެ ސަބަބުން، ތިބާ ތިޔަ ދައްކަވާ ވާހަކަފުޅު، ތިމަންމެންގެ ހިތަކަށް ނުވަދެއެވެ.\nދެން، އެބައިމީހުންގެ އެ ވާހަކައަށް ރައްދުދެއްވައި، اللهُ سُبحَانَهُ وَتَعَالَى ވަޙީކުރެއްވިއެވެ. އެބައިމީހުންގެ ކަންތައްތައް ހުރީ އެ ބުނާ ގޮތަކަށް ނޫނެވެ. އަދި ކިއެއްތަ! އެބައިމީހުންގެ ކިބައިގައި ހުރި ކުފުރުވެރިކަމުގެ ސަބަބުން، اللهُ سُبحَانَهُ وَتَعَالَى ވަނީ އެބައިމީހުންނަށް ލަޢުނަތްލައްވައި، އެ إِلٰهُގެ ރަޙްމަތުން އެބައިމީހުން ބޭރުކުރައްވައިފައެވެ. ވީމާ، އެބައިމީހުންގެ ތެރެއިން ވަރަށް މަދު ބަޔަކު މެނުވީ އީމާނެއް ނުވާނެއެވެ.[155] ","[155] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(89) އަދި ތައުރާތާއި އިންޖީލުގައި، اللهُ سُبحَانَهُ وَتَعَالَى ބާވައިލެއްވި ޝަރްޢީ އުޞޫލުތަކާއި ޤަވާޢިދުތަކާ އެއްގޮތްވާ ގޮތުގެ މަތީން، އެ ފޮތްތަކުގައިވާ ވާހަކަތައް ތެދުކުރަނިވި ފޮތެއްގެ ގޮތުގައި، اللهُ سُبحَانَهُ وَتَعَالَىގެ ޙަޟްރަތުން، އިބަ ރަސޫލާއަށް ކީރިތިޤުރްއާން ބާވައިލައްވައި، އެ ފޮތް ޔަހޫދީންނާ ހަމައަށް އައި ހިނދު، އެބައިމީހުން، އެ ޤުރްއާނަށާއި، އެ ޤުރްއާން ދެއްވުނު ރަސޫލާ، مُحَمَّدُ ﷺގެ ރަސޫލުކަމަށް އިންކާރުކޮށް ދެކޮޅުހަދައި ކާފިރުވިއެވެ.\nދަންނާށެވެ! مُحَمَّدُ ﷺ ރަސޫލުކަމައިގެން ވަޑައިގަތުމުގެ ކުރީގައި، މަދީނާގެ މުޝްރިކުންގެ ގާތުގައި ޔަހޫދީން ބުނެއުޅުނެވެ. ފަހު ޒަމާނުގެ ނަބިއްޔާ ވަޑައިގަތުމުގެ ދުވަސް ދާދި ކައިރިވެއްޖެއެވެ. އެ ނަބިއްޔާ ވަޑައިގަތުމުން، އެ ނަބިއްޔާއަށް އީމާންވެ، އެ ނަބިއްޔާއާ ތަބާވެ އަދި އެ ނަބިއްޔާގެ އަރިހުގައި ތިޔަބައިމީހުންނާ ދެކޮޅަށް ހަނގުރާމަކޮށް، ތިޔަބައިމީހުންގެ މައްޗަށް ތިމަންމެން ފަތަޙައާއި ނަޞްރުހޯދާނަމެވެ.\nދެން، مُحَمَّدُ ﷺ ރަސޫލުކަމައިގެން ވަޑައިގަތުމުން، އެ ރަސޫލާއަކީ ތެދުވެރި ރަސޫލަކުކަމާއި އެ ރަސޫލާ ގެންނެވީ ޙައްޤު ތެދު ފޮތެއް ކަން، ތައުރާތާއި އިންޖީލުގައިވާ، އެ ރަސޫލާގެ ސިފަފުޅުތަކުން އެބައިމީހުންނަށް ކަށަވަރުވެ އެނގުމަށްފަހުގައި ވެސް، އެ ރަސޫލާގެ ރަސޫލުކަން ދޮގުކޮށް، ކީރިތި ޤުރްއާނަށް އެބައިމީހުން ކާފިރުވިއެވެ. ފަހެ، اللهُ سُبحَانَهُ وَتَعَالَىގެ ރަސޫލާ مُحَمَّدُ ﷺ ގެންނެވި ރިސާލަތަށް އިންކާރުކޮށް، އެ ރަސޫލާއަށް ބާވައިލެއްވި ކީރިތި ޤުރްއާން ދޮގުކޮށް ކާފިރުވެއްޖެ ކޮންމެ މީހަކަށް ވެސް، الله سُبحَانَهُ وَتَعَالَىގެ ލަޢުނަތްހުއްޓެވެ.[156] ","[156] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(90) اللهُ سُبحَانَهُ وَتَعَالَىއަށާއި، އެ إِلٰهُ ފޮނުއްވި އެންމެ ފަހުގެ ނަބިއްޔާ އަދި ރަސޫލާ مُحَمَّدُ ﷺއަށް، އިސްރާއީލުގެ ދަރީން އީމާންނުވެ، އެ ކަމަކަށް އެބައިމީހުންގެ އަމިއްލަ ނަފްސުތައް ވިއްކައިލައި އެބައިމީހުން އެ ލިބިގަތް ކަމެއްގެ ހުރި ނުބައި ކަމުގެ ބޮޑުކަމާއެވެ! ދަންނާށެވެ! އެބައިމީހުން އެ ލިބިގަތް ނުބައިކަމަކީ، اللهُ سُبحَانَهُ وَتَعَالَى ގެ އަޅުތަކުންގެ ތެރެއިން مُحَمَّدُ ﷺ ޚާއްޞަކުރައްވައި، އެ ސާހިބާއަށް ނަބީކަމާއި ރަސޫލުކަން ދެއްވުމަށް، އެ إِلٰهُ އިރާދަކުރައްވައި، އެ إِلٰهُގެ ދަރުމަވަންތަވެރިކަމުގެ ތެރެއިން، އެ ރަސޫލާގެ މައްޗަށް، އެ إِلٰهُގެ ކަލާމްފުޅު ކީރިތި ޤުރްއާން ބާވައިލެއްވުމުން، އެ ކަމާ މެދު ޙަސަދަވެރިވެ އަނިޔާވެރިވެގަނެ، އީމާންކަމުގެ ބަދަލުގައި އެބައިމީހުން ކާފިރުކަން އިޚްތިޔާރުކުރިކަމެވެ.\nދެންފަހެ، مُحَمَّدُ ﷺގެ ނަބީކަމަށާއި ރަސޫލުކަމަށް އެބައިމީހުން އިންކާރުކުރުމުގެ ސަބަބުންނާއި، ތައުރާތުގައިވާ ޙުކުމްތަކާއި އިރްޝާދުތައް އެގޮތްމިގޮތަށް ބަދަލުކުރުމުގެ ސަބަބުން، اللهُ سُبحَانَهُ وَتَعَالَىގެ ޙަޟްރަތުން ކޯފާގެ މައްޗަށް ކޯފާލެއްވުން، އެބައިމީހުން ލިބިގަތެވެ. އަދި، مُحَمَّدُ ﷺގެ ރަސޫލުކަމާ ދެކޮޅުހަދައި އިންކާރުކުރާ ކާފިރުންނަށް، ޤިޔާމަތް ޤާއިމުވާ ދުވަހުން އިހާނާތްތެރިކަމާއި ނިކަމެތިކަން ދެނިވި ޢަޛާބުހުއްޓެވެ.[157] ","[157] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(91) އަދި، اللهُ سُبحَانَهُ وَتَعَالَى ބާވައިލެއްވި ކީރިތި ޤުރްއާނަށް އީމާންވުމަށް، މުސްލިމުން ޔަހޫދީންނަށް ބުނެފި ނަމަ އެބައިމީހުން ބުނެތެވެ. ތިމަންމެންގެ ތެރެއިން ތިމަންމެންގެ ގާތަށް ފޮނުއްވުނު ނަބިއްޔުންނަށް، اللهُ سُبحَانَهُ وَتَعَالَى ބާވައިލެއްވި ފޮތްތަކަށް ތިމަންމެން އީމާންވަމުއެވެ. މި ފަދައިން ބުނެ، اللهُ سُبحَانَهُ وَتَعَالَى ބާވައިލެއްވި ކީރިތި ޤުރްއާން ދޮގުކޮށް، مُحَمَّدُ ﷺ ގެންނެވި ރިސާލަތާ ދެކޮޅުހަދައި، އެ ރަސޫލާގެ ދަޢުވަތަށް އިންކާރުކޮށް އެބައިމީހުން ކާފިރުވެއެވެ. ދަންނާށެވެ! ޔަހޫދީން، ކީރިތި ޤުރްއާން ދޮގުކޮށް އެ ފޮތަށް އެ ކާފިރުވަނީ، އެބައިމީހުންގެ އަތުގައިވާ ފޮތްތައް ތަޞްދީޤުކޮށް ތެދުކުރަނިވި ޙައްޤު ފޮތެއް ކަމުގައި، ކީރިތި ޤުރްއާންވާ ޙާލުގައި މެއެވެ. ފަހެ، ޙަޤީޤަތުގައި އެބައިމީހުންނަށް ބާވައިލެއްވުނު ފޮތްތަކަށް އެބައިމީހުން އީމާންވާ ނަމަ، އެ ފޮތްތައް ތެދުކުރަނިވި ޤުރްއާނަށް ވެސް އެބައިމީހުން އީމާންވީހެވެ.\nއޭ ރަސޫލާއެވެ! އިބަ ރަސޫލާ އެބައިމީހުންނަށް ވިދާޅުވާށެވެ! ތިޔަބައިމީހުން ތިޔަ ބުނާ ފަދައިން، ތިޔަބައިމީހުންނަށް ބާވައިލެއްވުނު ފޮތްތަކަށް އީމާންވާ ބަޔަކު ކަމުގައި ތިޔަބައިމީހުން ވަނީ ނަމަ، މީގެ ކުރީގައި، اللهُ سُبحَانَهُ وَتَعَالَىގެ ނަބިއްޔުން ޤަތުލުކޮށް، ތިޔަބައިމީހުން އުޅުނީ ފަހެ ކީއްވެގެންހެއްޔެވެ؟[158] ","[158] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(92) އަދި ހަމަކަށަވަރުން، اللهُ سُبحَانَهُ وَتَعَالَىގެ ރަސޫލާ مُوسَى عَلَيهِ السَّلَامُ ތިޔަބައިމީހުންގެ ގާތަށް ވަޑައިގަތީ، އެ ރަސޫލާގެ ރަސޫލުކަން ތެދުކަމުގެ މައްޗަށް ދަލީލުކުރަނިވި ފައުޅުކަން ބޮޑު މުޢުޖިޒާތްތަކާ އެކުގައެވެ. އެއީ، ޠޫފާނާއި، އުކުނާއި، ބޮކާއި، ގޮށްފުޅަނގި އަދި މި ނޫން ވެސް އެތައްއެތައް މުޢުޖިޒާތެކެވެ. އަދި އެ މުޢުޖިޒާތްތަކުގެ ވާހަކަ، ކީރިތި ޤުރްއާނުގައި އައިސްފައި ވެއެވެ. އެ މުޢުޖިޒާތްތައް ފެނުމާ އެކު ވެސް، ތިޔަބައިމީހުންނަށް ޓަކައި، اللهُ سُبحَانَهُ وَتَعَالَى ކަނޑައެޅުއްވި އިންތައް ފަހަނަޅައި ގޮސް، އަމިއްލަ ނަފްސަށް އަނިޔާވެރިވާ ޙާލު، ޅަ ގެރިއެއްގެ ސިފައިގައި ސާމިރީ ހެދި އޮނިގަނޑު، إِلٰهއަކު ކަމުގައި ބަލައި، اللهُ سُبحَانَهُ وَتَعَالَى ފިޔަވައި ތިޔަބައިމީހުން އެ އޮނިގަނޑަށް އަޅުކަންކޮށް އުޅުނީމުއެވެ. ދަންނާށެވެ! ތިޔަބައިމީހުން އެ ގެރިއަށް އަޅުކަން ކުރީ، ތައުރާތު ލިބިވަޑައިގަތުމަށް ޓަކައި، مُوسَى عَلَيهِ السَّلَامُގެ ވެރި إِلٰهُ ކަނޑައަޅުއްވައިފައިވާ ވަގުތަށް ޠޫރު ފަރުބަދައަށް، އެ ރަސޫލާ ވަޑައިގެންނެވުމަށްފަހުގައެވެ.[159]","[159] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(93) އޭ އިސްރާއީލުގެ ދަރީންނޭވެ! ތިމަން إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، ތިމަން إِلٰهُ ފޮނުއްވި ރަސޫލުންނާ ތަބާވެ، އެ ރަސޫލުން ގެންނެވި ރިސާލަތުގައި ވާގޮތަށް ޢަމަލުކޮށް، ހަމައެކަނި ތިމަން إِلٰهއަށް އަޅުކަންކުރުމަށް، ތިޔަބައިމީހުންގެ ކިބައިން، ތިމަން إِلٰهُ ޢަހްދު ކަށަވަރު ހިއްޕެވީމެވެ.\nއަދި އެ ހިނދު، ބިމުގައިނުޖެހި ތިޔަބައިމީހުންގެ ބޮލާދިމާ މަތީގައި އޮންނަ ގޮތަށް ޠޫރު ފަރުބަދަ، ތިމަން إِلٰهُ އުފުއްލެވި ކަމުގެ މަތީން ވެސް، ތިޔަބައިމީހުން ހަނދުމަކުރާށެވެ! ފަހެ، އެ ޢަހްދު ކަށަވަރުގައި ތިޔަބައިމީހުންނަށް، ތިމަން إِلٰهُ އަމުރުކުރައްވައިފައި ވަނީ، ހީވާގިކަމާ އެކު ތައުރާތުގައި ވަރުގަދައަށް ހިފަހައްޓައި، އެ ފޮތް ދަސްކޮށް، އެ ފޮތާ މެދު ވިސްނައި ފިކުރުކޮށް އެ ފޮތުގައިވާ ގޮތަށް ބަހާއި ޢަމަލު ސީދާކުރުމަށެވެ. އަދި ތިޔަބައިމީހުންނަށް ކުރެއްވޭ އަމުރުފުޅުތަކުގެ އަޑުއަހައި އެ އަމުރުފުޅުތަކަށް ކިޔަމަންވުމަށެވެ. އަދި ތިޔަބައިމީހުން އެ ޢަހްދާ ޚިލާފުވެއްޖެ ނަމަ، ޠޫރު ފަރުބަދަ ތިޔަބައިމީހުންގެ މައްޗަށް ވައްޓަވައިލައްވާނޭ ކަން، ތިޔަބައިމީހުންނަށް، ތިމަން إِلٰهُ އެންގެވުމުން، އެ ޢަހްދު ކަށަވަރު ޤަބޫލުކޮށް، އެ ޢަހްދު ކަށަވަރުގައި އޮތް ގޮތަށް ޢަމަލުކުރުމަށް ތިޔަބައިމީހުން އެއްބަސްވީމުއެވެ.\nނަމަވެސް، އޭގެ ފަހުން އެ ޢަހްދު އުވައިލައި ތިޔަބައިމީހުން ބުނީމުއެވެ. އިބަ إِلٰهُ ކުރެއްވި އަމުރުފުޅުގެ އަޑު ތިމަންމެން އަހައި އެ އަމުރުފުޅަށް އުރެދި ނުކިޔަމަންތެރިވަމެވެ. އަދި އެބައިމީހުންގެ ކިބައިގައި ހުރި ކުފުރުވެރިކަމުގެ ސަބަބުން، ޅަ ގެރިއެއްގެ ސިފައިގައި ސާމިރީ ހެދި އޮނިގަނޑަށް އަޅުކަންކުރުމުގެ ލޯބި، އެބައިމީހުންގެ ހިތްތަކުގައި ވަރުގަދައަށް އަށަގަތެވެ. އޭ ރަސޫލާއެވެ! އިބަ ރަސޫލާ ޔަހޫދީންނަށް ވިދާޅުވާށެވެ! ތިޔަބައިމީހުން ތިޔަ ބުނާ ފަދައިން ތިޔަބައިމީހުންނަކީ މުއުމިނުން ކަމުގައިވަނީ ނަމަ، ތިޔަބައިމީހުންގެ އީމާންކަން، ތިޔަބައިމީހުންނަށް އެ ކަމަކަށް އަމުރުކުރާ ކަމެއްގެ ހުރި ނުބައިކަމުގެ ބޮޑުކަމާއެވެ!\nދަންނާށެވެ! ތިޔަބައިމީހުންނަށް ޓަކައި، اللهُ سُبحَانَهُ وَتَعَالَى ބާވައިލައްވައިފައިވާ ވަޙީއަށް އީމާންވާ ބަޔަކު ކަމުގައި ތިޔަބައިމީހުން ވަނީ ނަމަ، އެ إِلٰهُގެ އަމުރުފުޅަށް އުރެދި ކާފިރުވެ، ޅަގެރިއެއްގެ ސިފައިގައި ސާމިރީ ހެދި އޮނިގަނޑަށް އަޅުކަންކޮށް އަދި އެ ނޫން ވެސް ކުފުރުގެ ޢަމަލުތަކެއް ތިޔަބައިމީހުން ނުކުޅައީހެވެ.[160] ","[160] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(94) އޭ ރަސޫލާއެވެ! އިބަ ރަސޫލާ ޔަހޫދީންނަށް ވިދާޅުވާށެވެ! اللهُ سُبحَانَهُ وَتَعَالَى އެންމެ ލޯބިވެވޮޑިގަންނަވާ އަދި، އެ إِلٰهއާ އެންމެ އަރިސް މީހުންނަކީ ތިޔަބައިމީހުން ކަމުގައި، ތިޔަބައިމީހުން ބުނަމުއެވެ. އަދި އެހެނިހެން މީސްތަކުން ފިޔަވައި، اللهُ سُبحَانَهُ وَتَعَالَىގެ ޙަޟްރަތުގައި ސުވަރުގެ ޚާއްޞަވެގެން ވަނީ ވެސް، ހަމައެކަނި ތިޔަބައިމީހުންނަށް ކަމުގައި ތިޔަބައިމީހުން ބުނަމުއެވެ. އެ ކަންކަން ހުރީ، ތިޔަބައިމީހުން ތިޔަ ބުނާ ފަދައިން ކަމުގައި ވެފައި، ތިޔަ ދައްކާ ވާހަކައިގައި ތިޔަބައިމީހުންނީ ތެދުވެރީންކަމުގައި ވަނީ ނަމަ އެ ކަން ސާބިތުކުރުމަށް ޓަކައި، ތިޔަބައިމީހުން މަރުވުމަށް ނިކަން އެދިބަލާށެވެ! އެއީ، ދުނިޔޭގެ ދަތި ދިރިއުޅުން ދޫކޮށް، ސުވަރުގޭގެ މަތިވެރި ދަރަޖަތައް އަވަހަށް ޙާޞިލުކުރުމަށް ޓަކައެވެ.[161]","[161] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(95) ދަންނާށެވެ! އަދި އެހެނިހެން މީސްތަކުން ފިޔަވައި، اللهُ سُبحَانَهُ وَتَعَالَىގެ ޙަޟްރަތުގައި ސުވަރުގެ ޚާއްޞަވެގެން ވަނީ ވެސް، ހަމައެކަނި ތިމަންމެންނަށެވެ. މި ފަދައިން ޔަހޫދީން ބުނިކަމުގައި ވިއަސް، އެބައިމީހުން ކުރަމުން ގެންދިޔަ ނުބައި ޢަމަލުތަކުގެ ސަބަބުން، ދުވަހަކު ވެސް އެބައިމީހުން މަރުވުމަކަށް ނޭދޭނެއެވެ. އެހެނީ، ސުވަރުގެ ޚާއްޞަވެގެން ވަނީ އެބައިމީހުންނަށް ކަމުގައި ބުނާ އިރު، އެބައިމީހުން އެ ހަދަނީ ދޮގުކަން އެބައިމީހުންނަށް ރަނގަޅަށް އެނގެއެވެ. އަދި އެބައިމީހުން، اللهُ سُبحَانَهُ وَتَعَالَىއަށް އުރެދި ކާފިރުވެ، مُحَمَّدُ ﷺއަކީ، އެ إِلٰهُގެ ޙަޟްރަތުން ފޮނުއްވިގެންވާ ތެދުވެރި ރަސޫލަކުކަން އެބައިމީހުންނަށް ރަނގަޅަށް އެނގި ތިބި ޙާލު، އެ ރަސޫލާގެ ރިސާލަތު ދޮގުކުރުމަކީ، ސުވަރުގެއަށް ނުވަދެވި ނަރަކައަށް ވަންނާންޖެހޭ ސަބަބެއް ކަން ވެސް އެބައިމީހުންނަށް ރަނގަޅަށް އެނގޭމެއެވެ. އަދި ދަންނާށެވެ! اللهُ سُبحَانَهُ وَتَعَالَىގެ އަޅުތަކުންގެ ތެރެއިން އެބައިމީހުންގެ އަމިއްލަ ނަފްސަށް އަނިޔާވެރިވާ އަނިޔާވެރީން، އެ إِلٰهُ މޮޅަށް ދެނެވޮޑިގެންވެއެވެ. ވުމާއެކު، އެ إِلٰهُ، އެބައިމީހުންނަށް އެ ކަމަށް ސަޒާދެއްވާނޭކަން ކަށަވަރެވެ.[162]","[162] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(96) އޭ ރަސޫލާއެވެ! މީސްތަކުންގެ ތެރެއިން ދުނިޔޭގެ ދިރިއުޅުމަށް އެންމެ ދަހިވެތިކަން ބޮޑު ބަޔަކީ ވެސް އަދި އެންމެ ދިގު މުއްދަތަކަށް ދުނިޔޭގައި އުޅުމަށް އެދޭ ބަޔަކީ ވެސް ޔަހޫދީން ކަމުގައި، އިބަ ރަސޫލާއަށް ފެނިވަޑައިގަންނަވާނޭ ކަން ކަށަވަރެވެ. އަދި ދިރިތިބުމަށް ޔަހޫދީން ދަހިވެތިވާލެއް، މުޝްރިކުންނަށްވުރެން ވެސް މާ ބޮޑެވެ.\nއެއީ، ކިތަންމެ ދެރަ ނިކަމެތި ޙާލެއްގައި ދުނިޔޭގައި އުޅޭން ޖެހުނު ކަމުގައި ވިއަސް މެއެވެ. އެހެންކަމުން، ޔަހޫދީންގެ ތެރެއިން ކޮންމެ މީހަކު ވެސް، އެއް ހާސް އަހަރަށް ޢުމުރު ދިގުވުމަށް އެދި އެ ކަމަށް އުންމީދުކުރެއެވެ. ނަމަވެސް، އެ ފަދަ މުއްދަތަކަށް މީހެއްގެ ޢުމުރު ދިގުވުމަކީ، اللهُ سُبحَانَهُ وَتَعَالَىގެ ޢަޛާބުން އެ މީހާ ސަލާމަތްކޮށް މިންޖުކޮށްދެނިވި ކަމެއް ކަމުގައި ނުވެއެވެ. އަދި، اللهُ سُبحَانَهُ وَتَعَالَىއީ، އެބައިމީހުން ކުރާ ހުރިހައި ކަމަކަށްމެ، މޮޅަށް ބައްލަވާވޮޑިގެންވާ إِلٰهއެވެ. ވުމާއެކު، އެބައިމީހުންގެ ޢަމަލުތަކާ އެކަށޭނަ ގޮތުން، އެ إِلٰهُ، އެބައިމީހުންނަށް ސަޒާ ދެއްވާނޭ ކަން ކަށަވަރެވެ.[163] ","[163] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(97) އޭ ރަސޫލާއެވެ! މަލާއިކަތުންގެ ތެރެއިން، جِبْرِيْلُ عَلَيهِ السَّلَامُއަކީ ތިމަންމެންގެ ޢަދާވާތްތެރިއަކު ކަމުގައި ބުނާ ޔަހޫދީންނަށް އިބަ ރަސޫލާ ވިދާޅުވާށެވެ! އޭ جِبْرِيْلُ عَلَيهِ السَّلَامُގެ ޢަދާވާތްތެރީންނޭވެ! ފަހެ، ހަމަކަށަވަރުން، اللهُ سُبحَانَهُ وَتَعَالَىގެ އިޛްނަފުޅަށް، ތިމަން ރަސޫލާގެ އަރިހަށް ޤުރްއާނައިގެން ވަޑައިގަންނަވައި، އެ ފޮތް ތިމަން ރަސޫލާއަށް ކިޔަވައިދެއްވައި އުނގަންނަވައިދެއްވަނީ، جِبْرِيْلُ عَلَيهِ السَّلَامُއެވެ. ވީމާ، އެ ޤުރްއާން، ތިމަން ރަސޫލާގެ ހިތްޕުޅުން ދަސްފުޅުވެ، އެ ފޮތުގައިވާ ވާހަކަތައް ތިމަން ރަސޫލާއަށް ރަނގަޅަށް ފަހްމުވެވަޑައިގަންނަވައެވެ. އަދި، ތިމަން ރަސޫލާ، އެޤުރްއާން ހަނދުމަފުޅެއް ނުނެތެއެވެ. އެހެނީ ހަމަކަށަވަރުން، ކީރިތި ޤުރްއާން، ތިމަން ރަސޫލާގެ ހިތްޕުޅަށް ޖަމާކުރައްވައި، އެ ޤުރްއާން ކިޔަވައިވިދާޅުވުމުގެ ކުޅަދާނަކަމާއި ޤާބިލުކަން ތިމަންރަސޫލާއަށް ދެއްވީ، اللهُ سُبحَانَهُ وَتَعَالَىއެވެ.\nއަދި އެ ޤުރްއާނަކީ، އެ ފޮތް ބާވައިލެއްވުމުގެ ކުރީން، اللهُ سُبحَانَهُ وَتَعَالَى ބާވައިލެއްވި ތައުރާތާއި، އިންޖީލާއި، އެ ނޫން ވެސް އެންމެހައި ސަމާވީ ފޮތްތައް ތެދުކުރަނިވި ފޮތެކެވެ. އަދި އެ ޤުރްއާނަކީ، ޙައްޤުގެ މަގަށް އިރްޝާދުދެނިވި ފޮތެކެވެ. އަދި އެ ޤުރްއާނަކީ، އެ ފޮތުގައި، اللهُ سُبحَانَهُ وَتَعَالَى ބާވައިލައްވައިފައިވާ ވާހަކަތައް ތެދުކުރާ ކޮންމެ މުއުމިނަކަށްމެ، ދުނިޔެއާއި އާޚިރަތުގައި ހުރިހައި ހެޔޮ ކަމެއް ލިބޭނޭ ކަމުގެ އުފައުވެރި ޚަބަރުދޭ ފޮތެއް ވެސް މެއެވެ.[164] \nސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވުމުން، ޔަހޫދީންގެ ޢިލްމުވެރީން، އެކިފަހަރުމަތީން، އެ ރަސޫލާގެ އަރިހަށް ގޮސް، އެ ރަސޫލާއަށް ދަންނަވާކަމުގައި ވިއެވެ. ކޮންމެ ރަސޫލެއްގެ އަރިހަށް ވެސް، اللهُ سُبحَانَهُ وَتَعَالَىގެ ވަޙީބަސްފުޅައިގެން މަލާއިކަތަކު ވަޑައިގަންނަވާ ކަމުގައި ވެއެވެ. ތިބާގެ އަރިހަށް، اللهُ سُبحَانَهُ وَتَعَالَىގެ ވަޙީބަސްފުޅައިގެން ވަޑައިގަންނަވަނީ، ކޮން މަލާއިކަތަކުތޯއެވެ؟\nމި ފަދައިން އެބައިމީހުން ދެންނެވުމުން ޙަދީޘުކުރައްވައެވެ. جِبرِيلُ عَلَيهِ السَّلَامُއެވެ. ދެން، އެ ޔަހޫދީން ދަންނަވާކަމުގައި ވިއެވެ. جِبرِيلއަކީ، ގަދަފަދަކަމާއި، ހަނގުރާމަވެރިކަމާއި، ޤަތުލުކުރުމައިގެން ފައިބައިވަޑައިގަންނަވާ މަލާއިކަތާއެވެ. جِبرِيلއަކީ، ތިމަންމެންގެ ޢަދާވާތްތެރިޔާއެވެ. ތިބާގެ އަރިހަށް ވަޙީއައިގެން ވަޑައިގަންނަވަނީ، ތަނަވަސްކަމާއި، ތިއާގިކަމާއި، ރަޙްމަތައިގެން ފައިބައިވަޑައިގަންނަވާ މަލާއިކަތާ، مِيكَائِيلُ ކަމުގައި ތިބާ ވިދާޅުވި ނަމަ، ތިމަންމެން ތިބާއާ ތަބާވެ، ތިބާގެ ދީން ޤަބޫލުކުރީމުހެވެ.\nމި ފަދައިން، ޔަހޫދީންގެ ޢިލްމުވެރީން އައިސް، ކައު އިތުރު ރަސޫލާގެ އަރިހުގައި ދެންނެވުމުން، މި އާޔަތާއި މި އާޔަތުގެ ފަހަތަށް އޮތް އާޔަތް ބާވައިލެއްވުނުކަމުގައި ރިވާވެގެންވެއެވެ.[165] ","[164] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[165] الْجَامِعُ لَأِحْكَامِ الْقُرْآنِ لِلإْمَامِ الْقُرْطُبِي"],["(98) اللهُ سُبحَانَهُ وَتَعَالَىއާއި، އެ إِلٰهُގެ މަލާއިކަތުންނާއި، މީސްތަކުންގެ ގާތަށް، އެ إِلٰهُ ފޮނުއްވި ރަސޫލުންނާއި ކުޑަތާ މަލާއިކަތުންގެ ތެރޭގައި ހިމެނޭ، جِبْرِيلُ عَلَيهِ السَّلَامُއާއި، مِيكَائِيلُ عَلَيهِ السَّلَامُއަކީ، އެ މީހެއްގެ ޢަދާވާތްތެރީން ކަމުގައި ހަދައިފި މީހާ ދަންނާށެވެ! ފަހެ، ހަމަކަށަވަރުން، الله سُبحَانَهُ وَتَعَالَى ވޮޑިގެންވަނީ ކާފިރުތަކުންގެ ޢަދުއްވެއް ކަމުގައެވެ. އަދި އެ މީހެއްގެ ޢަދުއްވެއް ކަމުގައި، اللهُ سُبحَانَهُ وَتَعَالَى ވޮޑިގެންފި މީހާ ދަންނާށެވެ! ފަހެ، ހަމަކަށަވަރުން، اللهُ سُبحَانَهُ وَتَعَالَىގެ ޙަޟްރަތުގައި އެ ފަދަ ކާފިރުތަކުންނަށް ހުރީ، ބޮޑުވެގެންވާ ކޯފާއާއި ގަދަފަދަ ޢަޛާބެވެ.[166]","[166] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(99) އޭ ރަސޫލާއެވެ! އަދި ހަމަކަށަވަރުން، އިބަ ރަސޫލާއީ ތެދުވެރި ރަސޫލަކުކަން ސާފުކޮށް ބަޔާންކޮށްދެނިވި އާޔަތްތައް، ކީރިތި ޤުރްއާނުގައި، އިބަ ރަސޫލާއަށް، ތިމަން إِلٰهُ ބާވައިލެއްވި ކަމީ ކަށަވަރު ކަމެކެވެ. އަދި ޙައްޤު ދީނާ ދެކޮޅުހަދައި އުރެދި އުޅޭ ފާސިޤުން މެނުވީ، އެ ޤުރްއާނުގެ އާޔަތްތަކަށް އިންކާރުކޮށް ކާފިރެއް ނުވާނެއެވެ.[167]","[167] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(100) ބަނީ އިސްރާއިލު ބާގައިގެ ބައެއް މީހުންގެ ކަންތައްތައް ހުރީ ހައުދަހައިވާ ނުބައި ގޮތަކަށެވެ. އެހެނީ، އެބައިމީހުންގެ ކިބައިން، اللهُ سُبحَانَهُ وَتَعَالَى ޢަހްދު ކަށަވަރެއް ހިއްޕަވާ ކޮންމެ ފަހަރަކު މެ ނުވަތަ، އެ إِلٰهُގެ އަޅުތަކުންނާއި އެބައިމީހުންނާ ދެމެދު ޢަހްދެއް ކުރެވޭ ކޮންމެ ފަހަރަކުމެ، އޭގެ ތެރެއިން ބައެއް މީހުން އެ ޢަހްދެއް އުވައިލައި، އެ ޢަހްދަކާ ޚިލާފުވެއެވެ. ވުމާއެކު، އެބައިމީހުން އެއް ދުވަހު އެ ޢަހްދުގައި ގަދައަށް ހިފަހައްޓައި، އަނެއް ދުވަހު އެ ޢަހްދު ރޫޅައިލައި، އެ ޢަހްދު އުވައިލާތަން ތިބާއަށް ފެންނާނެތެވެ. އަދި ކިއެއްތަ! އޭގެ ތެރެއިން ގިނަމީހުން، مُحَمَّدُ ﷺ އެ ކަންކަމަކައިގެން ވަޑައިގެންނެވި ކަންކަމަކަށް އީމާނެއް ނުވެއެވެ. އެ ގޮތަށް، އެ ޔަހޫދީން ކަންތައް ކުރަނީ އެބައިމީހުންނަށް ކިހިނެއްވެފައި ތިބީމާހެއްޔެވެ؟[168]","[168] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(101) އަދި ޔަހޫދީންގެ އަތުގައިވާ ތައުރާތު ތެދުކުރަނިވި ފޮތް، ކީރިތި ޤުރްއާނައިގެން، اللهُ سُبحَانَهُ وَتَعَالَى ގެ ރަސޫލާ مُحَمَّدُ ﷺ ވަޑައިގެންނެވުމުން، އެ ރަސޫލާއަށް އީމާންވުމަށް ތައުރާތުގައި އައިސްފައިވާ އަމުރުފުޅުތައް ޤަބޫލުނުކޮށް، އެ ފޮތުގައިވާ އެއްޗަކާ މެދު ފިކުރުކުރުމަކާ ނުލައި، އެ ފޮތުގައިވާ ވާހަކަތަކަށް އިންކާރުކޮށް ފުރަގަސްދީ، ޔަހޫދީންގެ ތެރެއިން ބަޔަކު، އެބައިމީހުންގެ ފުރަގަހަށް އެ ފޮތް އެއްލައިލިއެވެ.\nދަންނާށެވެ! ތައުރާތަކީ، الله سُبحَانَهُ وَتَعَالَى ބާވައިލެއްވި ފޮތެއް ކަން އެނގިގެން ތިބެމެ، އެބައިމީހުން އެ ގޮތަށް ކަންތައްތައް ކުރީ، އިސްރާއީލުގެ ދަރީންނަށް ޓަކައި، اللهُ سُبحَانَهُ وَتَعَالَى ބާވައިލެއްވި ތައުރާތުގައިވާ ވާހަކަތައް އެބައިމީހުންނަށް އެނގިފައި ނުވާ ކަމަށް ހެދިގެން ތިބެއެވެ.[169] ","[169] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(102) އަދި، دَاوُدُعَلَيهِ السَّلَامُގެ ދަރިކަލުން سُلَيْمَانُ عَلَيهِ السَّلَامُގެ ރަސްކަމުގެ ޒަމާނުގައި، اللهُ سُبحَانَهُ وَتَعَالَىގެ ދީން ދޫކޮށް ޔަހޫދީން ތަބާވީ، ސިޙްރުވެރީންގެ ގާތުގައި ޝައިޠާނުން ދައްކައި އުޅުނު ދޮގު ވާހަކަތަކަށެވެ. އެ ކަމާ ހުރެ، ޔަހޫދީން ޤަބޫލުކޮށް އުޅުނީ، سُلَيْمَانُ عَلَيهِ السَّلَامُ ރަސްކަން ކުރެއްވީ ސިޙްރުގެ ބާރުން ކަމަށެވެ. ނަމަވެސް، އެއްވެސް ޙާލެއްގައި، سُلَيْمَانُ عَلَيهِ السَّلَامُ ސިޙްރު ދަސްކުރައްވައި ކާފިރުވެވަޑައެއް ނުގަންނަވައެވެ. އަދި ސިޙްރުގެ ބާރުން ވެރިކަމެއް ވެސް ނުކުރައްވައެވެ. އެހެނެއްކަމަކު، اللهُ سُبحَانَهُ وَتَعَالَىއަށް ކާފިރުވެ، މީސްތަކުންނަށް ސިޙްރު ދަސްކޮށްދީ އުޅެނީ ޝައިޠާނުންނެވެ.\nއަދި ސިޙްރުވެރީންގެ ގާތުގައި، ޝައިޠާނުން ދައްކައި އުޅުނު ދޮގު ވާހަކަތަކުގެ އިތުރަށް، اللهُ سُبحَانَهُ وَتَعَالَىގެ އަޅުތަކުން އިމްތިޙާނުކުރެއްވުމަށް ޓަކައި، ޢިރާޤު ކަރައިގެ ބާބިލަށް، އެ إِلٰهُ ފޮނުއްވި ހާރޫތާއި، މާރޫތާއި، މި ދެ މަލާއިކަތުންނަށް ބާވައިލެއްވުނު ސިޙްރަށް ވެސް، ޔަހޫދީން ތަބާވި މެއެވެ. އަދި ސިޙްރު ދަސްކުރުމަށް ޓަކައި، އެ ދެ މަލާއިކަތުންގެ އަރިހަށް މީހަކު އަތުވެއްޖެ ނަމަ، އެ ކަމުގެ ހުރި ނުބައިކަމާ މެދު، ބިރުގަންނަވައި ނަސޭހަތްދެއްވަމުން، އެ މީހެއްގެ ގާތުގައި އެ ދެ މަލާއިކަތުން ވިދާޅުވެއެވެ. ތިމަންމެން ވާކަން ކަށަވަރީ، ތިޔަބައިމީހުންގެ އީމާންކަން ހުރި މިންވަރެއް ބަލައި އިމްތިޙާނުކުރުމުގެ ގޮތުން، اللهُ سُبحَانَهُ وَتَعَالَى ފޮނުއްވައިފައިވާ ބަޔަކު ކަމުގައެވެ. ވީމާ، ޝައިޠާނާއަށް ކިޔަމަންވެ ސިޙްރު ދަސްކޮށް ތިބާ ކާފިރުނުވާށެވެ!\nމި ފަދައިން ވިދާޅުވެ، ނަސޭހަތްތެރިވެވަޑައިގަތުމަށްފަހުގައި މެނުވީ، އެ ދެ މަލާއިކަތުން، އެއްވެސް މީހަކަށް ސިޙްރު އުނގަންނަވައެއް ނުދެއްވައެވެ. ފަހެ، ބަޔާންވެދިޔަ ފަދައިން ނަސޭހަތްދެއްވުމުން، އެ ދެއްވާ ނަސޭހަތް ޤަބޫލުނުކުރާ ކޮންމެ މީހަކުމެ، އެ ދެ މަލާއިކަތުންގެ އަރިހުން އުނގެނިއުޅުނީ، ދެމަފިރީންގެ ދެމެދުގައި ނުރުހުން އުފެދި، ވަރިކުރާން މަޖްބޫރުވާ ފަދަ ތަކެއްޗާއި ސިޙްރެވެ.\nދަންނާށެވެ! اللهُ سُبحَانَهُ وَتَعَالَىގެ އިރާދަފުޅާއި މިންވަރުފުޅުގެ ދަށުން މެނުވީ، އެއްވެސް މީހަކަށް ގެއްލުމެއް ދިނުމަކީ ސިޙްރުވެރީންނަށް ކުރެވޭނޭ ކަމެއް ނޫނެވެ. އަދި ސިޙްރުވެރީން އުނގެނި އުޅުނީ އެބައިމީހުންގެ އަމިއްލަ ނަފްސަށް ގެއްލުންދޭ އަދި އެ ކަމުގައި އެބައިމީހުންނަށް އެއްވެސް ފައިދާއެއް ނެތް ކަންކަމެވެ.\nއަދި މީސްތަކުންގެ ތެރޭގައި ޝައިޠާނުން ފެތުރި ސިޙްރުގެ ސަބަބުން، اللهُ سُبحَانَهُ وَتَعَالَى ގެ ފޮތް ތައުރާތަށްވުރެން ބޮޑަށް، ޔަހޫދީން އިސްކަންދިނީ އެބައިމީހުން ދަސްކުރި ސިޙްރަށެވެ. އަދި ހަމަކަށަވަރުން، ސިޙްރު އުނގެނި ޙައްޤުގެ މަގުން އެއްކިބާވާ މީހުންނަށް، އާޚިރަތުގައި އެއްވެސް ނަޞީބެއް އަދި ޘަވާބެއް ނެތްކަން، ޔަހޫދީންނަށް އެނގިފައި ވާކަން ޔަޤީނެވެ. އަދި އީމާންކަމުގެ ބަދަލުގައި، ސިޙްރާއި ކުފުރު އިޚްތިޔާރުކޮށް، އެބައިމީހުންގެ ނަފުސުތައް އެ ވިއްކައިލި އެއްޗެއްގެ ހުރި ނުބައިކަމުގެ ބޮޑުކަމާއެވެ! އެބައިމީހުން އެ ކުޅަ ކަންތައްތަކުގެ ހުރި ނުބައިކަމުގެ ބޮޑުކަން އެބައިމީހުންނަށް އެނގޭނަމަ ކިހައި ރަނގަޅުވީސްހެއްޔެވެ![170] \nދަންނާށެވެ! اللهُ سُبحَانَهُ وَتَعَالَى ފޮނުއްވި ރަސޫލުންގެ ތެރެއިން ބައެއް ރަސޫލުންގެ ނަންފުޅުތައް، ސަލާމާއި ޞަލަވާތްލެއްވި ކައު އިތުރު ރަސޫލާ ވިދާޅުވަމުން ގެންދެވި އިރު، سُلَيْمَانُ عَلَيهِ السَّلَامُގެ ނަންފުޅު ވިދާޅުވުމުން، ޔަހޫދީންގެ ބައެއް ޢިލްމުވެރީން ބުނި ކަމުގައި ވެއެވެ. مُحَمَّدُ بْن عَبْدِ اللهِ ވިދާޅުވާ ގޮތުގައި دَاؤُودُ عَلَيهِ السَّلَامُގެ ދަރިކަލުންނަކީ ނަބިއްޔެކެވެ. ނަމަވެސް، اللهُ سُبحَانَهُ وَتَعَالَى ގަންދީ ހުވާކޮށް ތިމަންމެން ބުނަމެވެ. ސިޙްރުވެރިއަކު ކަމުގައި މެނުވީ، دَاؤُودُ عَلَيهِ السَّلَامُގެ ދަރިކަލުން ނުވެއެވެ. ދެން، އެބައިމީހުންގެ އެ ވާހަކައަށް ރައްދުދެއްވައި މި އާޔަތް ބާވައިލެއްވުނުކަމުގައި، مُحَمَّدُ بْن إِسْحَاق ރިވާކުރެއްވިއެވެ.[171] ","[170] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[171] لَأِحْكَامِ الْقُرْآنِ لِلإْمَامِ الْقُرْطُبِي"],["(103) އަދި ހަމަކަށަވަރުން، الله سُبحَانَهُ وَتَعَالَىއަށް އީމާންވެ، އެ إِلٰهُގެ ރަސޫލުންނާ ތަބާވެ، އެ إِلٰهُގެ ޢަޛާބަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން އެ ޔަހޫދީން ވެސް ދުރުވި ނަމަ، އެ إِلٰهُގެ ޙަޟްރަތުގައި އެބައިމީހުންނަށް ހުރި ޘަވާބާއި ދަރުމަ، ސިޙްރު ދަސްކޮށް އެ ކަމުން ހޯދާ ދުނިޔޭގެ މުދަލާއި ފައިސާއަށްވުރެން، ހެޔޮކަން ބޮޑުވެފައި މާ ރަނގަޅު ވީހެވެ. އެ ކަން އެބައިމީހުންނަށް އެނގޭ ނަމަ، اللهُ سُبحَانَهُ وَتَعَالَى އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެގަތީހެވެ![172]","[172] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(104) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَىގެ ރަސޫލާ مُحَمَّدُ ﷺއާ މުޚާޠަބުކުރުމުގައި ތިޔަބައިމީހުން ބޭނުންކުރަމުން އައި ލަފްޒު «رَاعِنَا»ގެ ބަދަލުގައި «أُنظُرْنَا» މި ލަފްޒު ބޭނުންކުރާށެވެ! އަދި ތިޔަބައިމީހުން އެ ރަސޫލާގެ ބަސްފުޅު ރަނގަޅަށް އަޑުއަހައި ކިޔަމަންވާށެވެ! އެހެނީ، اللهُ سُبحَانَهُ وَتَعَالَىގެ އެއްކައުވަންތަކަމަށް އިންކާރުކޮށް، އެ إِلٰهُގެ ރަސޫލާގެ ރިސާލަތު ދޮގުކޮށް ކާފިރުވާ މީހުންނަށް ހުރީ ވޭންދެނިވި ޢަޛާބެވެ.\nދަންނާށެވެ! «رَاعِنَا»ގެ މާނައާއި «أُنظُرْنَا»ގެ މާނައަކީ ހަމަ އެއް މާނައެކެވެ. އެއީ، އަޅުގަނޑުމެންގެ ޙާލާ މެދު ޚިޔާލުބަހައްޓަވައި، އިބަ ރަސޫލާގެ ވާހަކަފުޅު ފަހުމުވުމަށް ޓަކައި، ސުވާލުދެންނެވުމުގެ ފުރްޞަތު އަޅުގަނޑުމެންނަށް ދެއްވާށެވެ! އެ ދެ ލަފްޒުގެ މާނައަކީ އެއް މާނައެއް ކަމުގައި ވުމާއެކު ވެސް، «رَاعِنَا»ގެ ބަދަލުގައި «أُنظُرْنَا» މި ލަފްޒު ބޭނުންކުރުމަށް، اللهُ سُبحَانَهُ وَتَعَالَى މުއުމިނުންނަށް އަމުރުކުރެއްވީ،މުސްލިމުން ރަސޫލާއާ މުޚާޠަބުކުރުމުގައި، «رَاعِنَا» މި ލަފްޒު ބޭނުންކުރާތީވެ، ޔަހޫދީންގެ މީހުން ރަސޫލާއާ މުޚާޠަބުކުރުމުގައި، «رَاعِنَا» މި ލަފްޒު، ބައެއް ފަހަރު «رُعُونَة»އަށް އަނެއްބައި ފަހަރު «رَاعِنَا»އަށް ބަދަލުކޮށްގެން ބޭނުންކުރާތީއެވެ. «رُعُونَة»ގެ މާނައަކީ، ”ސޭކުކަމާއި މޮޔަކަމެވެ.“ އަދި «رَاعِنَا»ގެ މާނައަކީ، ”އަހުރެމެންގެ ގެރި ބަކަރި ޖަމަލު ހުއިހައްޕާ މީހާއެވެ.“ ކޮންމެއަކަސް، «أُنظُرْنَا»ގެ މާނައަކީ «رَاعِنَا»ގެ މާނަ ކަމުގައި ވުމާއެކު ވެސް، رَسُولُ اللهِ ﷺއާ މުޚާޠަބުކުރެއްވުމުގައި، «رَاعِنَا»ގެ ބަދަލުގައި «أُنظُرْنَا» މި ލަފްޒު ބޭނުންކުރެއްވުމަށް، ކީރިތި ރަސޫލާގެ އަޞްޙާބުންނަށް، اللهُ سُبحَانَهُ وَتَعَالَى އަމުރުކުރައްވައި، މި އާޔަތް ބާވައިލެއްވީ، رَسُولُ اللهِ ﷺގެ އަރިހުގައި «رَاعِنَا» ނުވަތަ «رُعُونَة» މި ފަދައިން ދަންނަވައި، ކީރިތި ރަސޫލާއަށް ޔަހޫދީން ކުރަމުން ގެންދިޔަ ފުރައްސާރައިން، އެ ރަސޫލާ ސަލާމަތްކޮށްދެއްވައި، ރައްކައުތެރިކޮށްދެއްވުމުގެ ގޮތުން ކަމުގައި ރިވާވެގެންވެއެވެ.[173] ","[173] الَجْامِعُ لَأِحْكَامِ الْقُرْآنِ لِلإْمَامِ الْقُرْطُبِي وَالْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ\nالسُّعُودِيَّة"],["(105) އޭ މުސްލިމުންނޭވެ! ތިޔަބައިމީހުންގެ ވެރި إِلٰهُގެ ޙަޟްރަތުން، ތިޔަބައިމީހުންނަށް ޤުރްއާން ބާވައިލެއްވުމަކީ، މުޝްރިކުންނާއި އަހްލުކިތާބީންގެ ތެރޭގައި ހިމެނޭ ކާފިރުން އެއްގޮތަކަށް ވެސް އެދޭ ކަމެއް ނޫނެވެ. އަދި ތިޔަބައިމީހުންނަށް ޢިލްމުދެއްވުމާ އަދި ނަޞްރާއި ފަތަޙަދެއްވުމާ އަދި އެ ނޫން އެހެން ހެޔޮ ކަމެއް ވިއަސް ތިޔަބައިމީހުންނަށް، އެ إِلٰهُގެ ޙަޟްރަތުން، ލިބުމަކީ، މުޝްރިކުންނާއި އަހްލުކިތާބީންގެ ތެރޭގައި ހިމެނޭ ކާފިރުން އެއްގޮތަކަށް ވެސް އެދޭ ކަމެއް ނޫނެވެ.\nޝައްކެއްނެތެވެ. اللهُ سُبحَانَهُ وَتَعَالَىގެ ރަޙްމަތްވަންތަކަމުން، އެ إِلٰهُގެ އަޅުތަކުންގެ ތެރެއިން، އެ إِلٰهُ އެދިވޮޑިގަންނަވާ މީހަކަށް ނަބީކަމާއި ރަސޫލުކަން ދެއްވަތެވެ. اللهُ سُبحَانَهُ وَتَعَالَىއީ، ގިނަގުނަ ނިޢުމަތްތައް ދެއްވާ، ނުހަނު ތަނަވަސް ރަޙްމަތުގެ ވެރި إِلٰهއެވެ.\nދަންނާށެވެ! اللهُ سُبحَانَهُ وَتَعَالَىގެ އަޅުތަކުންނަށް ލިބޭ ކޮންމެ ހެވަކީ، اللهُ سُبحَانَهُ وَتَعَالَىގެ ޙަޟްރަތުން ލިބޭ ކަމެކެވެ. އަދި، އެ إِلٰهُގެ އަޅުތަކުންނަށް، އެ إِلٰهُ ދެއްވި އެންމެ ބޮޑު ހެޔޮ ކަމަކީ، އެބައިމީހުންނަށް ޓަކައި ހަމަ އެބައިމީހުންގެ ތެރެއިން ރަސޫލުން ފޮނުއްވައި ފޮތްތައް ބާވައިލައްވައި، އެ ރަސޫލުން މެދުވެރިކުރައްވައި މީސްތަކުން އުޅޭންވީ ގޮތް އެންގެވުމެވެ.[174] ","[174] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(106) ކީރިތި ޤުރްއާނުގެ އެއްވެސް އާޔަތެއްގައިވާ ޙުކުމް، ތިމަން إِلٰهُ ބަދަލުކުރައްވައި މަންސޫޚުކުރެއްވިއަސް ނުވަތަ އާޔަތެއް ފޮހެލައްވައި، މީސްތަކުން އެ އާޔަތެއް ހަނދާންނެތުނު ކަމުގައި ވިއަސް، އެ އާޔަތަކަށް ޢަމަލުކުރުމުން ޘަވާބާއި ދަރުމަލިބުމުގައި، މަންސޫޚުކުރެއްވި އާޔަތާއި އެއްފަދަ ނުވަތަ އެއަށްވުރެން ފައިދާހުރި އެހެން އާޔަތެއް، އެ ފޮތުގައި، ތިމަން إِلٰهُ ގެނެސްދެއްވާހުށީމެވެ.\nޝައްކެއްނެތެވެ. މިއިން ކޮންމެ ކަމެއްގައި ވެސް، اللهُ سُبحَانَهُ وَتَعَالَىގެ ޙިކްމަތްފުޅުވެއެވެ. އޭ ރަސޫލާއެވެ! ހަމަކަށަވަރުން، اللهُ سُبحَانَهُ وَتَعَالَىއީ، ކޮންމެ ކަމަކަށް ވެސް ނުހަނު ކުޅަދުންވަންތަ إِلٰهُކަން، އިބަ ރަސޫލާ ދެނެވަޑައިގެންނުވަމުތޯއެވެ! އަދި ހަމަކަށަވަރުން، އެ إِلٰهُ އިރާދަކުރެއްވި ކޮންމެ ކަމެއް ކުރައްވައި، އެ إِلٰهُ އެދިވޮޑިގަންނަވާ ކޮންމެ ޙުކުމެއް، އެ إِلٰهُ ޝަރްޢުކުރައްވަތެވެ.[175] \nދަންނާށެވެ! اللهُ سُبحَانَهُ وَتَعَالَى، މުސްލިމުންގެ ޤިބްލައެއްކަމުގައި، كَعْبَةُ اللهِ ގެފުޅު ލެއްވުމުން، މުސްލިމުންނާ މެދު ޔަހޫދީންގެ ހިތުގައި އޮތް ޙަސަދަވެރިކަން އިތުރުވެ، އިސްލާމް ދީނަށް ފާޑުކިޔަމުން، އެބައިމީހުން ބުންޏެވެ. مُحَمَّدُ بْن عَبْدِ اللهِ އެ ކުރައްވާ ކަންތައް ތިޔަބައިމީހުން ނިކަން ދެކިބަލާށެވެ! އޭނާގެ އަޞްޙާބުންނަށް އެއްފަހަރު އަމުރުކުރައްވާ ކަންތައް އަނެއްފަހަރު ނަހީކުރައްވައެވެ. އެއްފަހަރު އޭނާ ވިދާޅުވާ އެއްޗެއް އަނެއްފަހަރު ވިދާޅުވާ އެއްޗަކާ ދިމައެއް ނުވެއެވެ. އެ ކަން އެ ގޮތަށް އެ ވަނީ، މި ޤުރްއާނަކީ، އޭނާ އަމިއްލަފުޅަށް ހައްދަވައިގެން ވިދާޅުވާ އެއްޗެއް ކަމުގައި ވާތީއެވެ. ދެން، އެބައިމީހުންގެ އެ ވާހަކައަށް ރައްދުދެއްވައި، اللهُ سُبحَانَهُ وَتَعَالَى މި އާޔަތް ބާވައިލެއްވިކަމުގައި ރިވާވެގެންވެއެވެ.[176] ","[175] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[176] الَجْامِعُ لَأِحْكَامِ الْقُرْآنِ مَامِ الْقُرْطُبِي"],["(107) އޭ ނަބިއްޔާއެވެ! އުޑުތަކާއި ބިމާ އަދި އެ ދެމެދުގައި ވާހައި ތަނަކާއި ކަމެއް މިލްކުވެގެން ވަނީ، ހަމައެކަނި اللهُ سُبحَانَهُ وَتَعَالَىއަށް ކަމާ، އަދި ހުރިހައި ކަމެއްމެ ހިނގަމުން ދަނީ، އެ إِلٰهُ މިންވަރުކުރައްވާ ގޮތެއްގެ މަތީން ކަން، އިބަ ނަބިއްޔާއަށް އެނގިވަޑައިގަންނަވާކަން ކަށަވަރެވެ! އެ إِلٰهُ އިރާދަކުރައްވާ ކޮންމެކަމެއް، އެ إِلٰهُ ކުރައްވަތެވެ. އަދި، އެ إِلٰهُ އެދިވޮޑިގަންނަވާ ގޮތަކަށް، އެ إِلٰهُ ޙުކުމްކުރައްވަތެވެ. އަދި ނަހީކުރެއްވުމަށް އިރާދަކުރައްވާ ކޮންމެ ކަމެއް ނަހީކުރައްވަތެވެ. އަދި ޝަރްޢުކުރެއްވުމަށް އިރާދަކުރައްވާ ކޮންމެ ކަމެއް ޝަރްޢުކުރައްވަތެވެ. އަދި މަންސޫޚުކުރެއްވުމަށް، އެ إِلٰهُ އިރާދަކުރައްވާ ކޮންމެ ޙުކްމެއް ވެސް މަންސޫޚުކުރައްވަތެވެ. އަދި މަންސޫޚުނުކުރެއްވުމަށް އިރާދަކުރައްވާ ކޮންމެ ޙުކްމެއް މަންސޫޚުނުކުރައްވަތެވެ. އަދި، އެ إِلٰهُ އަމުރުކުރެއްވި ފަދައަކުން ޢަމަލުކުރުމަށް، އަޅުތަކުންނަށް، އެ إِلٰهُ އަމުރުކުރައްވަތެވެ.\nވީމާ، އަޅުތަކުންގެ މައްޗަށް ވާޖިބުވެގެންވަނީ، އެ إِلٰهُގެ އަމުރުފުޅަށް ބޯލަނބައި ކިޔަމަންގަތުމެވެ. ދަންނާށެވެ! މި ހުރިހައި ކަމެއްމެ، اللهُ سُبحَانَهُ وَتَعَالَى ހިންގަވަނީ ޢަދްލު އިންޞާފަށެވެ. އަދި ތިޔަބައިމީހުން، اللهُ سُبحَانَهُ وَتَعَالَى އަށް އުރެދި ނުކިޔަމަންތެރިވެއްޖެ ނަމަ، އެ إِلٰهُ ފިޔަވައި ތިޔަބައިމީހުންނަށް ވާގިވެރިވެ އެހީތެރިވެދޭނޭ އެެހެން އެއްވެސް ފަރާތެއް ނުވެއެވެ. އަދި، އެ إِلٰهُގެ ޢަޛާބުން ދުރުކޮށް ސަލާމަތްކޮށްދޭނޭ ހަމަ އެއްވެސް ފަރާތެއް ތިޔަބައިމީހުންނަކަށް ނުމެވޭމެއެވެ. އަދި ކިއެއްތަ! اللهُ سُبحَانَهُ وَتَعَالَىއީ، ތިޔަބައިމީހުންގެ ހުރިހައި ކަމެއް ހިންގަވައި ބަލަހައްޓަވާ އަދި ކޮންމެ ކަމަކަށް ކުޅަދުންވަންތަ إِلٰهއެވެ.[177] ","[177] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(108) އޭ މުސްލިނުންނޭވެ! ތިޔަބައިމީހުންގެ ކުރީގައި އުޅުނު ޔަހޫދީންގެ ކިބައިގައި ހުރި ހަރުކަށިކަމާއި ގޮތްދޫނުކުރުމުގެ ބޮޑުކަމުން، اللهُ سُبحَانَهُ وَتَعَالَىގެ އަމުރުފުޅުތަކަށް އިންކާރުކޮށް ޖަދަލުކުރުމުގެ ގޮތުން، އެބައިމީހުން مُوسَى عَلَيهِ السَّلَامُއާ ސުވާލުކޮށް އުޅުނުފަދައިން، ތިޔަބައިމީހުންގެ ގާތަށް ވަޑައިގެންނެވި ރަސޫލާއާ ސުވާލުކޮށް ޖަދަލުކުރުމަށް ތިޔަބައިމީހުން އެދެނީހެއްޔެވެ! އެއީ، އެއްވެސް ޙާލެއްގައި މުސްލިމުން ކުރުން ހުއްދަވެގެންވާ ކަމެއް ނޫނެވެ. ނަމަވެސް، ދީނުގެ ޙުކުމްތައް އުނގެނި، ދީނީ އިރްޝާދު ލިބިގަތުމަށް ޓަކައި، ސުވާލުކުރުމަކީ ހުއްދަވެގެންވާ އަދި ނުހަނު އެދެވިގެންވާ ކަމެކެވެ. އެހެނީ، اللهُ سُبحَانَهُ وَتَعَالَى ވަޙީކުރައްވަނީ މި ފަދައިންނެވެ. (فَاسْأَلُوا أَهْلَ الذِّكْرِ إِن كُنتُمْ لَا تَعْلَمُونَ)[178] މާނައީ: ”ފަހެ، ތިޔަބައިމީހުން ނުދަންނަކަމުގައި ވަނީ ނަމަ، ޢިލްމުގެ އަހްލުވެރީންނާ ތިޔަބައިމީހުން ސުވާލުކުރާށެވެ!“ އަދި އީމާންކަން ދޫކޮށް ކާފިރުކަން އިޚްތިޔާރުކޮށްފި މީހާ ދަންނާށެވެ! ފަހެ، އެ މީހާ، اللهُ سُبحَانَهُ وَتَعَالَى ގެ ސީދާ ތެދު މަގު ދޫކޮށް މަގުފުރެދުމުގެ ތެރެއަށް ވަދެއްޖެ ކަން ކަށަވަރެވެ.\nދަންނާށެވެ! ޔަހޫދީން مُوسَى عَلَيهِ السَّلَامُގެ އަރިހުން ވަރަށް ގިނަ ކަންތައްތަކަށް އެދި ސުވާލުކޮށް އުޅުނެވެ. އެ ގޮތުން އެބައިމީހުން އެދުނު ކަންތައްތަކުގެ ތެރެއިން އެއްކަމަކީ، ފައުޅުވެ ފެންނަ ގޮތުގައި، اللهُ سُبحَانَهُ وَتَعَالَىގެ ޛާތުފުޅު އެބައިމީހުންނަށް ދެއްކެވުމެވެ. ވުމާއެކު، އެބައިމީހުންގެ އެ ވާހަކައަށް އިޝާރާތްކުރައްވައި، اللهُ سُبحَانَهُ وَتَعَالَى ވަޙީކުރެއްވިއެވެ. (فَقَالُوا أَرِنَا اللَّهَ جَهْرَةً)[180] މާނައީ: ”ފަހެ، އެބައިމީހުން ދެންނެވިއެވެ. ފައުޅުވެ ފެންނަގޮތުގައި، اللهُ سُبحَانَهُ وَتَعَالَىގެ ޛާތުފުޅު ތިމަންމެންނަށް ދައްކަވާށެވެ!“[179] ","[178] سُورَةُ النَّحْلِ: 43\n[180] سُورَةُ النِّسَاء: 153\n[179] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(109) އޭ މުއުމިނުންނޭވެ! مُحَمَّدُ ﷺގެ ނަބީކަމާއި ރަސޫލުކަމުގެ ތެދުކަމާއި، އެ ރަސޫލާގެ ތެދުވެރިކަމާއި، އެ ރަސޫލާ ގެންނެވި ޝަރީޢަތުގެ ފުރިހަމަކަން ޔަހޫދީންނަށް ރަނގަޅަށް އެނގެއެވެ. އެ ހުރިހައި ކަމެއް ވެސް އެނގިގެންތިބެމެ، ތިޔަބައިމީހުން އިސްލާމް ދީނުން ބޭރުކޮށް، ކުރީން ތިޔަބައިމީހުން އުޅުނުގޮތަށް ބުދަށް އަޅުކަންކޮށް އުޅޭ ކާފިރުން ކަމުގައި ހަދައި، ކާފިރުންގެ ތެރެއަށް ތިޔަބައިމީހުން ގެންދިއުމަށް އަހްލުކިތާބީންގެ ތެރެއިން ގިނަ ބަޔަކު އެދި އުންމީދު ކުރެއެވެ. އެ ގޮތަށް އެބައިމީހުން އެ އެދެނީ، اللهُ سُبحَانَهُ وَتَعَالَىގެ ރަސޫލާއާއި އެ ރަސޫލާއާ ތަބާވީ މުއުމިނުންނާ މެދު އެބައިމީހުންގެ ހިތުގައި އުފެދިފައިވާ ޙަސަދައެއްގެ ބޮޑުކަމުންނެވެ.\nވީމާ، اللهُ سُبحَانَهُ وَتَعَالَىގެ ޙަޟްރަތުން، އަހްލުކިތާބީންނާ މެދު ކަންތައް ކުރާންވީ ގޮތުގެ ޙުކުމް އަތުވެއްޖައުމަށް ދާނދެން، އެބައިމީހުން އެ ކުރާ ކުށްތަކަށް މަޢާފުދީ، އެބައިމީހުން އެ ކުރާ ނުބައި ކަންތައްތަކުގެ ސަޒާ އެބައިމީހުންނަށް ދިނުމެއް ނެތި އެބައިމީހުން ދޫކޮށްލާށެވެ! އަދި ދަންނާށެވެ! އެބައިމީހުން އެ ކުރާ ނުބައި ކަންތައްތަކުގެ ސަޒާ އެބައިމީހުންނަށް ލިބޭނެތެވެ. ހަމަކަށަވަރުން، اللهُ سُبحَانَهُ وَتَعَالَىއީ ކޮންމެ ކަމަކަށް ނުހަނު ކުޅަދުންވަންތަ إِلٰهއެވެ.\nދަންނާށެވެ! އަހްލުކިތާބީންނާ މެދު ކަންތައް ކުރާންވީ ގޮތް އަންގަވައި، اللهُ سُبحَانَهُ وَتَعَالَى ވަޙީކުރެއްވިއެވެ. (قَاتِلُوا الَّذِينَ لَا يُؤْمِنُونَ بِاللَّهِ وَلَا بِالْيَوْمِ الْآخِرِ وَلَا يُحَرِّمُونَ مَا حَرَّمَ اللَّهُ وَرَسُولُهُ وَلَا يَدِينُونَ دِينَ الْحَقِّ مِنَ الَّذِينَ أُوتُوا الْكِتَابَ حَتَّىٰ يُعْطُوا الْجِزْيَةَ عَن يَدٍ وَهُمْ صَاغِرُونًَ)[182] މާނައީ: އޭ މުސްލިމުންނޭވެ! ”ފޮތް ލިބުނު މީހުންގެ ތެރެއިން، اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންނުވާ އަދި، الله سُبحَانَهُ وَتَعَالَىއާއި، އެ إِلٰهُގެ ރަސޫލާ مُحَمَّدُ ﷺ ޙަރާމްކުރެއްވި ކަންތައްތައް ޙަރާމްނުކުރާ އަދި އިސްލާމް ދީނަށް ތަބާނުވާ މީހުންނާ ތިޔަބައިމީހުން ހަނގުރާމަކުރާށެވެ! އެއީ، އެބައިމީހުން ދެރަވެ އަދި ނިކަމެތިވެގެންވާ ޙާލު، އަމިއްލަ އަތުން ޖިޒްޔަދީފުމަށްދާނދެނެވެ.“ މި އާޔަތުން އެނގޭ ގޮތުގައި، އެ ފަދަ މީހުންނަށް އޮތީ އިސްލާމް ދީން ޤަބޫލުކުރުމެވެ. ނުވަތަ ޖިޒްޔަދީގެން އެބައިމީހުންގެ ދީނުގައި ތިބުމެވެ. ނުވަތަ ހަނގުރާމަކުރުމެވެ.[181] \nވުމާއެކު، އަހްލުކިތާބީންނާ މެދު ކަންތައްތައް ކުރާންވީ ގޮތުގެ ޙުކުމް، اللهُ سُبحَانَهُ وَتَعَالَى ބާވައިލެއްވުމުން، އަހްލުކިތާބީންނަށް ޢަފޫކުރެއްވުމަށް، މި އާޔަތުގައި، اللهُ سُبحَانَهُ وَتَعَالَى ކުރެއްވި އަމުރުފުޅު މަންސޫޚުވިއެވެ. އަދި، بَنُو النَّضِير ވަންހައިގެ ޔަހޫދީން މަދީނާއިން ބޭރުކުރެވި، بَنُو قُرَيْظَة ވަންހައިގެ ޔަހޫދީންގެ ތެރޭގައި ތިބި ހަނގުރާމަވެރީން ޤަތުލުކުރެވި އެ ނޫން އެހެން މީހުން އަޅުވެތިކުރެވުނެވެ.[183] ","[182] سُورَةُ التَّوْبَة: 29\n[181] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[183] الَجْامِعُ لَأِحْكَامِ الْقُرْآنِ لِلإْمَامِ الْقُرْطُبِي"],["(110) އޭ މުއުމިނުންނޭވެ! އަދި، ކީރިތި ރަސޫލާ ތިޔަބައިމީހުންނަށް އަންގަވައިފައިވާ ގޮތަށް، ނަމާދުގެ ފަރްޟުތަކާއި، ވާޖިބުތަކާއި، ސުންނަތްތަކަށް ރައްކައުތެރިވުމާ އެކު، ނަމާދު ޤާއިމުކުރުން މަތީ ތިޔަބައިމީހުން ދެމިތިބޭށެވެ! އަދި ފަރްޟު ޒަކާތް ނެރެ އޭގެ ޙައްޤުވެރީންނަށް އަދާކުރާށެވެ! އަދި ތިޔަބައިމީހުންގެ އަމިއްލަ ނަފްސުތަކަށް ލާބައާއި މަންފާ އެދި ތިޔަބައިމީހުން ކުރާ ކޮންމެ ހެޔޮ ކަމެއްގެ ޘަވާބު، ތިޔަބައިމީހުންނަށް ޓަކައި، اللهُ سُبحَانَهُ وَتَعَالَىގެ ޙަޟްރަތުގައި ވަނިކޮށް، އާޚިރަތް ދުވަހުން ތިޔަބައިމީހުން ދެކޭނެތެވެ. ހަމަކަށަވަރުން، اللهُ سُبحَانَهُ وَتَعَالَىއީ ތިޔަބައިމީހުން ކުރާ ޢަމަލުތަކަށް މޮޅަށް ބައްލަވައިވޮޑިގެންވާ إِلٰهއެވެ. އެހެންކަމުން، ތިޔަބައިމީހުން ކުޅަ ޢަމަލުތަކަށް، އެ إِلٰهُ، ފުރިހަމަ ޖަޒާ ދެއްވާނޭ ކަން ކަށަވަރެވެ.[184]","[184] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(111) އަދި ޔަހޫދީން ފިޔަވައި އެހެންބަޔަކު ސުވަރުގެ ނުވަންނާނެތެވެ. މި ފަދައިން ޔަހޫދީން ބުނެ އުޅެތެވެ. އަދި ނަޞާރައިން ފިޔަވައި އެހެންބަޔަކު ސުވަރުގެ ނުވަންނާނެތެވެ. މި ފަދައިން ނަޞާރައިން ވެސް ބުނެ އުޅެތެވެ. އެއީ، އެ ދެބައިމީހުން އަމިއްލައަށް ކޮށް އުޅޭ ފާސިދު ކުށްހީތަކާއި ބާޠިލު އުންމީދުތަކެވެ. އޭ ނަބިއްޔާއެވެ! އެބައިމީހުންގެ އެ ބާޠިލު ވާހަކަތަކަށް ރައްދުދެއްވައި، އިބަ ނަބިއްޔާ އެބައިމީހުންނަށް ވިދާޅުވާށެވެ! ޔަހޫދީން ނޫން ބަޔަކު ސުވަރުގެ ނުވަންނާނޭ ކަމަށް ޔަހޫދީން އެ ބުނާ ބުނުމަކީ، ޞައްޙަ ތެދު ބަހެއް ކަމުގައި ވަނީ ނަމަ، އެ ކަމުގެ މައްޗަށް ހެކިތަކާއި ދަލީލުތައް ތިޔަބައި މީހުން ނިކަން ގެނެސް ބަލާށެވެ.\nއަދި ނަޞާރާއިން ނޫން ބަޔަކު ސުވަރުގެ ނުވަންނާނޭ ކަމަށް ނަޞާރާއިން އެ ބުނާ ބުނުމަކީ، ޞައްޙަ ތެދު ބަހެއް ކަމުގައި ވަނީ ނަމަ، އެ ކަމުގެ މައްޗަށް ހެކިތަކާއި ދަލީލުތައް، ތިޔަބައިމީހުން ނިކަން ގެނެސްބަލާށެވެ![185] \nމި އާޔަތާއި މި އާޔަތުގެ ފަހަތަށް އޮތް ދެ އާޔަތް ބާވައިލެއްވުނު ސަބަބު:\nދަންނާށެވެ! ހިޖްރައިން އެއްވަނަ އަހަރުގެ ތެރޭގައި، ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހަށް، ނަޖްރާނުގެ ނަޞާރާއިންގެ އިސްމީހުންނާއި ރާހިބުންގެ ވަފްދެއް އައެވެ. އެބައިމީހުން އައުމުން، އެ ތަނަށް މަދީނާގެ ޔަހޫދީންގެ ޢިލްމުވެރީންގެ ތެރެއިން ބަޔަކު ވެސް އައެވެ. ދެން، އެ ތާނގައި، ސަލާމާއި ޞަލަވާތްލެއްވި ކައު އިތުރު ރަސޫލާގެ ކުރިފުޅުމަތީގައި، އެ ދެބައިމީހުންގެ ދެމެދުގައި ޒުވާބުހިނގައި، ޔަހޫދީންގެ ތެރެއިން، رَافِعُ بْن حُرْمَلَة ނަޞާރާއިންނަށް ބުންޏެވެ. ތިޔަބައިމީހުންނަކީ، އެއްވެސް ދީނެއްގައިވާ ބަޔަކު ނޫނެވެ. މި ފަދައިން ބުނެ، عِيسَى عَلَيهِ السَّلَامُއަށާއި، އެ ރަސޫލާ ގެންނެވި އިންޖީލަށް އޭނާ ކާފިރުވިއެވެ. ދެން، ނަޖްރާނުގެ ނަޞާރާއިންގެ ތެރެއިން މީހަކު ވެސް ޔަހޫދީންނަށް ބުންޏެވެ. ތިޔަބައިމީހުންނަކީ ވެސް އެއްވެސް ދީނެއްގައިވާ ބަޔަކު ނޫނެވެ. މި ފަދައިން ބުނެ، مُوسَى عَلَيهِ السَّلَامُގެ ރިސާލަތަށް އިންކާރުކޮށް، އެ ރަސޫލާ ގެންނެވި ތައުރާތަށް، އޭނާ ކާފިރުވިއެވެ. އެބައިމީހުންގެ އެ ވާހަކަތަކާ ބެހޭ ގޮތުން މި އާޔަތާއި މި އާޔަތުގެ ފަހަތަށް އޮތް ދެ އާޔަތް ބާވައިލެއްވުނުކަމުގައި ރިވާވެގެންވެއެވެ.[186] ","[185] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[186] الجْامِعُ لَأِحْكَامِ الْقُرْآنِ لِلإْمَامِ الْقُرْطُبِي وَتَفْسِيرُ الْقُرْآنِ الْعَظِيمِ لِلإمَامِ الَحْافِظِ ابْنِ كَثِير الدِّمِشْقِي"],["(112) ޔަހޫދީން ފިޔަވައި އެހެން ބަޔަކު ސުވަރުގެ ނުވަންނާނޭ ކަމުގައި ޔަހޫދީން ބުނެ އުޅެތެވެ. އަދި ނަޞާރައިން ފިޔަވައި އެހެން ބަޔަކު ސުވަރުގެ ނުވަންނާނޭ ކަމުގައި، ނަޞާރައިން ވެސް ބުނެ އުޅެތެވެ. ނަމަވެސް، އެ ކަން ހުރީ، ހަމަހިލާ އެ ދެބައިމީހުން އެ ބުނާ ގޮތަކަށްނޫނެވެ! ދަންނާށެވެ! اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެ إِلٰهއާ އެހެނިހެނިހެން ފަރާތްތައް ބައިވެރިނުކޮށް ޝިރުކުނުކޮށް، އެإِلٰهُގެ އަމުރުފުޅުތަކަށް ތިމާގެ ނަފްސު ކިޔަމަންކޮށް، ބަހާއި ޢަމަލުން، އެ إِلٰهއަށް އިޚްލާޞްތެރިވެއްޖެ ކޮންމެ މީހަކަށްމެ، އޭނާ އެ ކުޅަ ހެޔޮ ޢަމަލުގެ ދަރުމައާއި ޘަވާބު، އާޚިރަތް ދުވަހުން، އޭނާގެ ވެރި إِلٰهُ އޭނާއަށް ދެއްވާހުއްޓެވެ. އެ ދަރުމައާއި ޘަވާބަކީ، ނިޢުމަތްތަކުން ފުރިގެންވާ ސުވަރުގެ ލިބުމެވެ. އަދި އެ ތާނގައި އެއްވެސް ބިރުވެރިކަމެއް އަދި އެއްވެސް ކަމަކާ މެދު ހިތާމަކުރުމެއް ވިއަސް، އެބައިމީހުންނަކަށް ނުވެއެވެ.[187]","[187] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(113) އަދި ޔަހޫދީން ބުންޏެވެ. ނަޞާރައިން ވަނީ އެއްވެސް ޞައްޙަ ދީނެއްގައެއް ނޫނެވެ. އަދި ނަޞާރާއިން ބުންޏެވެ. ޔަހޫދީން ވަނީ އެއްވެސް ޞައްޙަ ދީނެއްގައެއް ނޫނެވެ. އެ ދެބައިމީހުންމެ އެ ފަދައިން ބުނެ އެ އުޅެނީ ތައުރާތާއި އިންޖީލުކިޔަވައި އުޅޭ ޙާލުގައެވެ. އެ ދެ ފޮތުގައިމެ ވަނީ، ހުރިހައި ރަސޫލުންނާއި ނަބިއްޔުންނަށް އީމާންވުމަކީ ވާޖިބުކަމެއް ކަމުގައެވެ.\nއަދި ބާވައިލެއްވި ފޮތެއް ލިބިފައިނުވާ އަދި ރަސޫލުންނާއި ނަބިއްޔުންނަށް އީމާންވުމަކީ ވާޖިބުކަމެއް ކަން ނުދަންނަ ޢަރަބީންގެ މުޝްރިކުންނާއި އެ ނޫން މުޝްރިކުން ވެސް ބުނީ، ޔަހޫދީންނާއި ނަޞާރާއިން ބުނި ފަދަ ބަހެކެވެ. އެ ބަހަކީ، ސަމާވީ ދީންތަކުގެ މީހުން އެ ވަނީ އެއްވެސް ޞައްޙަ ދީނެއްގައެއް ނޫނެވެ. އަދި ހަމަކަށަވަރުން، ޞައްހަ ދީނަކީ ތިމަންމެންގެ ދީނެވެ. މި ފަދައިން ބުނެ، އެ އެންމެން ދެބަސްވެ ޚިލާފުވެ އުޅުނު އުޅުމާ މެދު، ޤިޔާމަތް ޤާއިމުވާ ދުވަހުން، االله سُبحَانَهُ وَتَعَالَى ފައިޞަލާކުރައްވާނެތެވެ. އަދި އެއިން ކޮންމެ ބަޔަކަށްމެ އެ ބަޔަކު ކުރި ޢަމަލެއްގެ ޖަޒާ ނުވަތަ ސަޒާ، އެ ބަޔަކަށް، އެ إِلٰهُ ދެއްވާނެތެވެ.[188] ","[188] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(114) އަދި މިސްކިތްތަކުގައި ނަމާދުކޮށް، ޤުރްއާން ކިޔަވައި، اللهُ سُبحَانَهُ وَتَعَالَىއަށް ޛިކްރުކޮށް، އެ إِلٰهُ ހަނދުމަކޮށް އުޅުން މަނާކޮށް، މިސްކިތްތައް ފަޅުކޮށް، ވީރާނާކުރުމަށް މަސްކަތްކުރާ މީހަކަށްވުރެން، އަނިޔާވެރިކަން ބޮޑީ ފަހެ ކާކުހެއްޔެވެ؟ އަދި މިސްކިތްތަކަށް މުއުމިނުން ވަނަނުދީ މަނާކޮށް ބަންދުކުރުން ފަދަ ކަންތައްތައްކުރާ މީހަކަށްވުރެން، އަނިޔާވެރިކަން ބޮޑީ ވެސް ފަހެ ކާކުހެއްޔެވެ؟\nދަންނާށެވެ! އެ އަނިޔާވެރީން މިސްކިތްތަކަށް ވަންނާން ޖެހޭނީ ބިރުން ތުރުތުރުއަޅާ ޙާލުގައެވެ. އެއީ، އެބައިމީހުންގެ ކިބައިގައި ހުރި ކުފުރުވެރިކަމާއި، މީސްތަކުން މިސްކިތްތަކަށް ވަނަނުދީ މަނާކުރުމުގެ ސަބަބުން، އެބައިމީހުންނަށް ލިބިދާނޭ ޢުޤޫބާތަކަށް ޓަކައެވެ.\nއަދި އެ ފަދަ މީހުން އެ ކުރާ ނުބައި ކަންތައްތަކުގެ ސަބަބުން، ދުނިޔޭގައި ވެސް އެބައިމީހުންނަށް ހުރީ ދެރަކަމާއި ނިކަމެތިކަމެވެ. އަދި އާޚިރަތުގައި އެބައިމީހުންނަށް ހުރީ ބޮޑުވެގެންވާ ގަދަފަދަ ޢަޛާބެވެ.[189] ","[189] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(115) އަދި އިރުއަރާ ފަރާތާއި، އިރުއޮއްސޭ ފަރާތާއި، އެ ދެމެދުގައި ވާހައި ތަނެއް މިލްކުވެގެން ވަނީ، ހަމައެކަނި اللهُ سُبحَانَهُ وَتَعَالَى އަށެވެ. އަދި، އެ إِلٰهއީ، މުޅި ކައުނުގެ ވެރި إِلٰهއެވެ. ވުމާއެކު، اللهُ سُبحَانَهُ وَتَعَالَى އަމުރު ކުރައްވައިފައިވާ ފަދައިން، ތިޔަބައިމީހުން ނަމާދުކުރާ އިރު ކޮންމެ ފަރާތަކަށް ކުރިމަތިލި ކަމުގައި ވިއަސް، އެ ފަރާތެއްގައި، اللهُ سُبحَانَهُ وَتَعَالَىގެ ވަޖްހުފުޅު ވެއެވެ. ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުން ކުރާ ހުރިހައި ކަމެއް މޮޅަށް ދެނެވޮޑިގެންވާ، އެބައިމީހުންނަށް ރަޙްމަތްލެއްވުމުގައި ތަނަވަސްވެވޮޑިގެންވާ إِلٰهއެވެ.\nދަންނާށެވެ! ތިޔަބައިމީހުން ނަމާދުކުރާ އިރު، اللهُ سُبحَانَهُ وَتَعَالَى އަމުރުކުރައްވައިފައިވާ ފަދައިން، كَعْبَةُ اللهِ ގެފުޅަށް ކުރިމަތިލިކަމުގައި ވިއަސް، ނުވަތަ ޤިބްލަ އޮޅިގެން ނުވަތަ ޤިބްލައަށް ކުރިމަތިލާން އުނދަގޫވެގެން ޤިބްލަނޫން ފަރާތަކަށް ކުރިމަތިލިކަމުގައި ވިއަސް، އެ ކަމަކީ، އެ إِلٰهُގެ ވެރިކަމާއި ރަސްވަންތަކަމާ އަދި، އެ إِلٰهއަށް ކިޔަމަންވުމުގެ ދާއިރާއިން ތިޔަބައިމީހުން ބޭރުވާ ކަމެއް ނޫނެވެ. އަދި ބަޔާންވެދިޔަ ފަދަ ޙާލަތެއް މެދުވެރިވެގެން ޤިބްލަނޫން ފަރާތަކަށް ކުރިމަތިލައިގެން ނަމާދުކުރެވުނު ކަމުގައި ވިއަސް، އެ ކަމަކީ، އެ إِلٰهُގެ ވެރިކަމާއި ރަސްވަންތަކަމާ އަދި، އެ إِلٰهއަށް ކިޔަމަންވުމުގެ ދާއިރާއިން ބޭރުވާ ކަމެއް ވެސް ނޫނެވެ.\nއެހެނީ، އެ إِلٰهُގެ ޢިލްމުފުޅާއި ދެނެވޮޑިގަތުން އެންމެހައި ޚަލްޤުތަކުން ވަށައިލައިގެން ވެއެވެ. ވުމާއެކު، ތިޔަބައިމީހުން ކޮންމެ ފަރާތަކަށް ކުރިމަތިލި ކަމުގައި ވިއަސް، އެ ކުރިމަތިލި ފަރާތެއް، އެ إِلٰهُ މޮޅަށް ދެނެވޮޑިގެންވެތެވެ.[190] ","[190] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(116) އަދި ޔަހޫދީން ބުނެއުޅެއެވެ. عُزَيْرُ عَلَيهِ السَّلَامُއަކީ، اللهُ سُبحَانَهُ وَتَعَالَىގެ ދަރިކަލެކެވެ. އަދި ނަޞާރާއިން ބުނެއުޅެއެވެ. عِيسَى عَلَيهِ السَّلَامُއަކީ، اللهُ سُبحَانَهُ وَتَعَالَىގެ ދަރިކަލެކެވެ. އަދި މުޝްރިކުން ބުނެއުޅެއެވެ. މަލާއިކަތުންނަކީ، اللهُ سُبحَانَهُ وَتَعَالَىގެ ދަރިދަރިކަނބަލުންނެވެ. ދަންނާށެވެ! އެބައިމީހުން އެ ދައްކާ ބާޠިލު ދޮގު ވާހަކަތަކުން، اللهُ سُبحَانَهُ وَتَعَالَى ހުސްދުރުވެވޮޑިގެންވެއެވެ.\nއަދި ކިއެއްތަ! އުޑުތަކާއި ބިމާ އެ ދެމެދުގައި ވާހައި ބަޔަކާއި، ކަމަކާއި، ތަކެތި މިލްކުވެގެން ވަނީ، ހަމައެކަނި އެ إِلٰهއަށެވެ. ވުމާއެކު، އެންމެހައި ޚަލްޤުތަކުންމެ ވަނީ، އެ إِلٰهއަށް ކިޔަމަންތެރިވެ ބޯލަނބައި އަޅުވެތިވެގެންނެވެ. އެއީ، ރުހުމުގައި ވިއަސް ނުވަތަ ނުރުހުމުގައި ވިއަސް މެއެވެ. އަދި ދުނިޔެއާއި އާޚިރަތުގެ ހުރިހައި ކަމެއްމެ ހިނގަމުން ދަނީ، އެ إِلٰهُ ތަދްބީރުކުރައްވާ ގޮތެއްގެ މަތީންނެވެ.[191] ","[191] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(117) اللهُ سُبحَانَهُ وَتَعَالَىއީ، އިސްވެދިޔަ ނަމޫނާއެއް އަޞްލެއް އަދި މިސާލެއް ވިއަސް ނެތި، އުޑުތަކާއި ބިން އުފެއްދެވި إِلٰهއެވެ. އަދި އެއްވެސް ކަމެއް ކުރެއްވުމަށް، އެ إِلٰهُ އިރާދަކުރައްވައި މިންވަރުކުރައްވައިފި ނަމަ، ވަޙީކުރައްވާކަން ކަށަވަރީ، ހަމަ އެކަނި ”ވާށެވެ!“ މިފަދައިންނެވެ. ދެން ހަމަ އެ ހިނދުމެ، އެ ކަމެއް ވެދެއެވެ.[192]","[192] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(118) އަދި އަހްލުކިތާބީންގެ ތެރޭގައިވާ ޖާހިލުންނާ އަދި މުޝްރިކުން ވެސް، اللهُ سُبحَانَهُ وَتَعَالَىގެ ރަސޫލާ مُحَمَّدُ ﷺއާ ދެކޮޅުހެދުމުގެ ގޮތުން، އެ ރަސޫލާއަށް ދެންނެވިއެވެ. ތިބާއީ ޙައްޤު ރަސޫލަކުކަން އަންގަވައި އެ ކަމުގެ ޚަބަރުދެއްވުމަށް، އެއްވެސް މެދުވެރިއަކު ނެތި، اللهُ سُبحَانَهُ وَتَعَالَى ތިމަންމެންނަށް ސީދާ ބަސް ވަޙީނުކުރައްވަނީ ކީއްވެގެންތޯއެވެ؟ ނުވަތަ އިބަ ރަސޫލާގެ ރަސޫލުކަމުގެ ތެދުކަން ތިމަންމެންނަށް ސާބިތުކޮށްދެއްވުމަށް ޓަކައި، އެ إِلٰهُގެ ޙަޟްރަތުން ތިމަންމެންގެ ގާތަށް މުޢުޖިޒާތެއް ނުފޮނުއްވަނީ ފަހެ ކީއްވެގެންތޯއެވެ؟\nޝައްކެއްނެތެވެ. ކުރީގެ އުންމަތްތަކުގެ ކާފިރުން ވެސް ވަނީ، ދެކޮޅުހެދުމާއި ގޮތްދޫނުކުރުމުގެ ގޮތުން، އެބައިމީހުންގެ ގާތަށް ފޮނުއްވުނު ރަސޫލުންނާ ވެސް، ހަމަ އެ ފަދަ ވާހަކަތައް ދައްކައި މުޢުޖިޒާތްތަކަށް އެދިފައެވެ. އެއީ، ކުރީގެ އުންމަތްތަކުގެ މީހުންނާއި ފަހުގެ އުންމަތްތަކުގެ މީހުންގެ ތެރެއިން، ކާފިރުވެ މަގުފުރެދުނު މީހުންގެ ހިތްތައް އެއްގޮތްވެފައިވުމުގެ ސަބަބުންނެވެ. އަދި ހަމަކަށަވަރުން، ތިމަން إِلٰهُ ވަނީ، ޔަޤީންކޮށް އީމާންވުމަށް އެދޭ ބަޔަކަށް، ޙައްޤަކީ ކޮބައިކަން އެނގޭ ފަދަ ހެކިތަކާއި ދަލީލުތައް، ތިމަން إِلٰهُގެ އާޔަތްތަކުގައި ސާފުކޮށް ބަޔާންކުރައްވައި ދައްކަވައިފައެވެ.\nދަންނާށެވެ! ޒަމާނާއި ތަން ތަފާތުވި ކަމުގައި ވިއަސް، ކާފިރުންނަކީ އެއް މިއްލަތެއްގެ މީހުން ކަމުގައި ވެއެވެ. އަދި ކާފިރުކަމާއި މަގުފުރެދުމުގައި ކުރީގެ ކާފިރުންނާއި ފަހުގެ ކާފިރުންގެ ހިތްތައް އެއްގޮތްވެގެން ނުވާ ނަމަ، ކީރިތި ޤުރްއާނަކީ، ޙައްޤުތެދު ފޮތެއްކަމާއި، مُحَمَّدُ ﷺއަކީ ޙައްޤު ރަސޫލަކުކަން ކާފިރުތަކުން ޤަބޫލުކުރީހެވެ. ކަން މިހެން ހުރުމާ އެކު ވެސް، އެ ފަދަ ވާހަކަތައް ދައްކައި މުޢުޖިޒާތްތައް ގެންނެވުމަށް، ކީރިތި ރަސޫލާގެ އަރިހުގައި މުޝްރިކުންނާއި އަހްލުކިތާބީން ދެންނެވީ، އެބައިމީހުންގެ ކިބައިގައި ހުރި ފުރެދުންތެރިކަމާއި ދެކޮޅުވެރިކަމުގެ ބޮޑުކަމުންނެވެ.[193] ","[193] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(119) އޭ ނަބިއްޔާއެވެ! ހަމަކަށަވަރުން، ތިމަން إِلٰهُ، އިބަ ނަބިއްޔާ ފޮނުއްވީ ޙައްޤު ދީނައިގެންކަމާ މެދަކު އެއްވެސް ޝައްކެއްނެތެވެ. އަދި އެ ދީނަކީ، ޙައްޤު ދީން ކަމުގެ މައްޗަށް ހެކިދެނިވި ދަލީލުތަކާއި މުޢުޖިޒާތްތައް ވެސް، އިބަ ނަބިއްޔާއަށް، ތިމަން إِلٰهُ ދެއްވީމެވެ. ވީމާ، އިބަ ނަބިއްޔާ މީސްތަކުންނާ ހަމައަށް އެ ދީން ރައްދުކޮށްދެއްވާށެވެ! އަދި ދުނިޔޭގައި، މުއުމިނުންނާ މެދު، الله سُبحَانَهُ وَتَعَالَى މިންވަރުކޮށްދެއްވާ ހެޔޮ ގޮތްތަކާއި، އާޚިރަތް ދުވަހުން ދެއްވާނޭ ހެޔޮ ދަރުމައާއި ޘަވާބުގެ ވާހަކައިން، އިބަ ނަބިއްޔާ އެބައިމީހުންނަށް އުފައުވެރިކަމުގެ ޚަބަރުދެއްވާށެވެ! އަދި، އިސްލާމް ދީނާ ދެކޮޅުހަދައި އިންކާރުކުރާ ކާފިރުންނަށް، އާޚިރަތް ދުވަހުން، اللهُ سُبحَانَهُ وَتَعَالَى ދެއްވާނޭ ޢަޛާބުގެ ވާހަކައިން، އެބައިމީހުންނަށް ބިރުވެރިކަމުގެ ޚަބަރު ވެސް ދެއްވާށެވެ!\nއަދި، އިސްލާމް ދީން މީސްތަކުންނާ ހަމައަށް ރައްދުކޮށްދެއްވުމަށް ފަހު، އިބަ ނަބިއްޔާގެ ނަބީކަމަށް އިންކާރުކޮށް ދެކޮޅުވެރިވެ ކާފިރުވުމުގެ ސަބަބުން، ނަރަކައިގެ ޢަޛާބު ޙައްޤުވެ، ނަރަކައަށްދާ ބަޔަކާ މެދު، އިބަ ނަބިއްޔާއާ ސުވާލުނުކުރެއްވޭނެތެވެ. އަދި ޤިޔާމަތް ޤާއިމުވާ ދުވަހުން، ކާފިރުން ވާހުށީ ނަރަކަވަންތަވެރީން ކަމުގައެވެ. އަދި ތާއަބަދު އެބައިމީހުން ދެމިތިބެނިވި ތަނަކީ ވެސް ހަމަ އެއީއެވެ.[194] ","[194] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(120) އޭ ރަސޫލާއެވެ! އަދި އިބަ ރަސޫލާ އިސްލާމް ދީން ދޫކޮށްލައްވައި، ޔަހޫދީންނާއި ނަޞާރައިންގެ ދީނަށް، އިބަ ރަސޫލާ ތަބާވެވަޑައިގެންފުމަށް ދާނދެން، ފަހަރެއްގައި ވެސް އެބައިމީހުން، އިބަ ރަސޫލާއާ ނުރުހޭނެތެވެ. އިބަ ރަސޫލާ އެބައިމީހުންނަށް ވިދާޅުވާށެވެ! ހަމަކަށަވަރުން، ޞައްޙަ ދީނަކީ، ތިމަން ރަސޫލާއަށް، اللهُ سُبحَانَهُ وَتَعَالَى ބާވައިލެއްވި އިސްލާމް ދީނެވެ.\nއަދި ހަމަކަށަވަރުން، އިބަ ރަސޫލާއަށް ބާވައިލެއްވުނު ވަޙީއިން، އިބަ ރަސޫލާއަށް ލިބިވަޑައިގެންނެވި ޢިލްމަށް ފަހު، އެބައިމީހުންގެ ދީން، އިބަ ރަސޫލާ ޤަބޫލުކުރައްވައި އެބައިމީހުން އެދޭ އެދުންތަކަށް ތަބާވެވަޑައިގެންފި ނަމަ، اللهُ سُبحَانَهُ وَتَعَالَىގެ ޙަޟްރަތުގައި، އިބަ ރަސޫލާއަށް ފައިދާއެއް ކޮށްދީ އެހީތެރިވެދޭނޭ އަދި ވާގިވެރިވެ ނަޞްރުދޭނޭ އެއްވެސް ފަރާތެއް ނުވާނެތެވެ. އަދި، އިބަ ރަސޫލާއާ ތަބާވެގެންވާ މީހަކު ވެސް، އެ ގޮތަށް ޢަމަލުކޮށްފި ނަމަ، اللهُ سُبحَانَهُ وَتَعَالَىގެ ޙަޟްރަތުގައި އެ މީހަކަށް އެއްވެސް ފައިދާއެއް ކޮށްދީ އެހީތެރިވާނޭ އެއްވެސް ފަރާތެއް ނުވާނެތެވެ. އަދި ވާގިވެރިވެ ނަޞްރުދޭނޭ އެއްވެސް ފަރާތެއް ވެސް ނުމެވާނޭމެއެވެ.[195] \nދަންނާށެވެ! ޔަހޫދީންނާއި ނަޞާރާއިން، އެބައިމީހުންގެ ދީނަށް ވަދެވަޑައިގަތުމަށް، ކީރިތި ރަސޫލާއަށް ދަޢުވަތުދީ، ޙައްޤު ދީނަކީ ހަމަ އެކަނި އެބައިމީހުންގެ ދީން ކަމުގައި ބުނެ، އެއިން ކޮންމެ ބަޔަކުމެ، ކީރިތި ރަސޫލާއަށް އެ ކަން ހުށަހެޅުމުން، މި އާޔަތް ބާވައިލެއްވުނު ކަމުގައި އިމާމުލްމުފައްސިރީނަ އިބްނު ޖަރީރު ވިދާޅުވެފައިވެއެވެ.[196] ","[195] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[196] تَفْسِيرُ جامِعِ الْبَيَانِ لِلإمَامِ مُحَمَّدِ بْنِ جَرِيرِ الطَّبَرِي"],["(121) އެ ބަޔަކަށް، ތިމަން إِلٰهُ ފޮތްދެއްވި ޔަހޫދީންނާއި ނަޞާރައިންގެ ތެރެއިން، އެބައިމީހުންގެ ފޮތްތައް އެގޮތްމިގޮތަށް ބަދަލުކުރުމަކާ ނުލައި، ޙައްޤުގޮތުގައި ކިޔަވައި، އެ ފޮތްތަކުގައި އަންގަވައިފައިވާ ގޮތަށް ރަނގަޅަށް ޢަމަލުކުރާ މީހުން، އެ ފޮތްތަކުގައި އައިސްފައިވާ އިރްޝާދުތައް ޤަބޫލުކޮށް، ތިމަން إِلٰهُ ފޮނުއްވި ހުރިހައި ރަސޫލުންނަށް އީމާންވެގެން ތިބެ، مُحَمَّدُ ﷺ އަށާއި، އެ ރަސޫލާއަށް ބާވައިލެއްވުނު ޤުރްއާނަށް އީމާންވުމަށް އަވަސްވެގަނޭ މެއެވެ. އެއީ، އެބައިމީހުންނަށް ޓަކައި، އެ إِلٰهُ ބާވައިލެއްވި ފޮތްތަކުގައި، مُحَمَّدُ ﷺގެ ސިފަފުޅުތަކާއި އެ ރަސޫލާއަކީ ތެދު ރަސޫލަކު ކަން އަންގަވައިފައި ވާތީއެވެ. އަދި އެ ފޮތްތަކުގައިވާ ބައެއް ޙުކުމްތައް އެގޮތްމިގޮތަށް ބަދަލުކޮށް، އެ ފޮތްތަކުގައިވާ ބައެއް ޙުކުމްތައް ވަންހަނާކޮށް ފޮރުވައިފި ބަޔަކީ، اللهُ سُبحَانَهُ وَتَعَالَىގެ ރަސޫލާ مُحَمَّدُ ﷺ އަށާއި، އެ ރަސޫލާއަށް ބާވައިލެއްވުނު ޤުރްއާނަށް އީމާންނުވާ ކާފިރުންނެވެ.\nއަދި، مُحَمَّدُ ﷺ އަށާއި، އެ ރަސޫލާއަށް ބާވައިލެއްވުނު ޤުރްއާނަށް އީމާންނުވާ މީހާ ދަންނާށެވެ! ފަހެ، އެ ފަދަ މީހުންނަކީ، ގެއްލެނިވެގެންވާ މީހުންނެވެ. އަދި ޤިޔާމަތް ޤާއިމުވާ ދުވަހުން، اللهُ سُبحَانَهُ وَتَعَالَى ގެ ޙަޟްރަތުގައި، އެންމެ ބޮޑު ގެއްލުން ބޮލުގައިއަޅާނޭ މީހުންނަކީ ހަމަ އެބައިމީހުންނެވެ.[197] \nދަންނާށެވެ! اللهُ سُبحَانَهُ وَتَعَالَى ފޮނުއްވި ރަސޫލުންގެ ތެރެއިން ބައެއް ރަސޫލުންނަށް އީމާންވެ، އަނެއްބައި ރަސޫލުންނަށް ތިމަން ކާފިރުވަމެވެ. އަދި، އެ إِلٰهُ ބާވައިލެއްވި ފޮތްތަކުގެ ތެރެއިން ބައެއް ފޮތްތަކަށް އީމާންވެ، އަނެއްބައި ފޮތްތަކަށް ތިމަން ކާފިރުވަމެވެ. މި ފަދައިން ބުނާ ކޮންމެ މީހަކީ، اللهُ سُبحَانَهُ وَتَعَالَىއަށް ކިޔަމަންވުމުގެ ދާއިރާއިން ބޭރުވެގެންފި މީހެކެވެ. އަދި މީސްތަކުންގެ ކިބައިން، އެ إِلٰهُ ހިއްޕެވި ޢަހްދު އުވައިލި ދޮގުވެރިއެކެވެ. އަދި، އެ إِلٰهُގެ ޝަރީޢަތާއި ދެކޮޅުހަދައިފި މީހެއް ވެސް މެއެވެ. ފަހެ، އެ ފަދަ މީހުންނަށް ހުރީ ގެއްލުމާއި ހަލާކެވެ. އަދި ދާއިމީ ޢަޛާބެވެ.[198] ","[197] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة\n[198] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(122) އޭ އިސްރާއީލުގެ ދަރިފަސްކޮޅުގެ މީހުންނޭވެ! ތިޔަބައިމީހުންނަށް، ތިމަން إِلٰهُ ދެއްވި ގިނަގުނަ ދީނީ ނިޢުމަތްތަކާއި، ދުނިޔަވީ ނިޢުމަތްތައް ތިޔަބައިމީހުން ހަނދުމަކުރާށެވެ! އަދި ހަމަކަށަވަރުން، ތިޔަބައިމީހުންގެ ޒަމާނުގައި އުޅުނު ތިޔަބައިމީހުން ނޫން އެހެން މީހުންގެ މައްޗަށް، ތިމަން إِلٰهُ ތިޔަބައިމީހުން މާތްކުރެއްވިކަން ވެސް ތިޔަބައިމީހުން ހަނދުމަކުރާށެވެ!\nއެއީ، ތިޔަބައިމީހުންގެ ތެރެއިން ތިޔަބައިމީހުންގެ ގާތަށް އެތަކެއް ނަބިއްޔުން ފޮނުއްވައި، ނަބީކަމާއި ރަސްކަން، ތިޔަބައިމީހުންގެ ތެރޭގައި ލެއްވުމުންނާއި، ތައުރާތާއި އިންޖީލާއި، އެ ނޫން ވެސް ފޮތްތައް ތިޔަބައިމީހުންނަށް ޓަކައި ބާވައިލެއްވުމުންނެވެ. ވީމާ، މި ކަންކަމަށް ޓަކައި ތިޔަބައިމީހުން، ތިމަން إِلٰهއަށް ޝުކްރުއަދާކުރާށެވެ![199] ","[199] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(123) އަދި ޤިޔާމަތް ޤާއިމުވާ ދުވަހާ މެދު ބިރުވެތިވެ، اللهُ سُبحَانَهُ وَتَعَالَى އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ ދުވަހުގެ ޢަޛާބާއި ތިޔަބައިމީހުންނާ ދެމެދު ވަރުގަދަ ހުރަހެއް ތިޔަބައިމީހުން ޤާއިމުކުރާށެވެ! ފަހެ، އެ ދުވަހަކީ، އެއްވެސް މީހެއްގެ ފަރާތުން އެހެން މީހަކަށް ކިތަންމެ ކުޑަ އެހީތެރިކަމެއް ވިއަސް ފޯރުކޮށްދެވޭނޭ ދުވަހެއް ނޫނެވެ. އަދި އެ ދުވަހުގެ ޢަޛާބުން ސަލާމަތްވުމަށް ޓަކައި، ބިން ފުރޭހައި ތަކެތި ނުވަތަ އެއަށް ވުރެން ގިނަ ތަކެތި ފިދްޔައެއްގެ ގޮތުގައި ދިންކަމުގައި ވިއަސް، އެ މީހެއްގެ ފަރާތުން އެއްވެސް ފިދްޔައެއް، اللهُ سُبحَانَهُ وَتَعَالَى ޤަބޫލެއް ނުކުރައްވާނެތެވެ. އަދި ކާފިރުންނާ މެދު ވެވޭ އެއްވެސް ޝަފާޢަތެއް، اللهُ سُبحَانَهُ وَتَعَالَى ޤަބޫލެއް ނުކުރައްވާނެތެވެ. އެއީ، ކިތަންމެ މަތިވެރި ފަރާތަކުން ވެދެއްވި ޝަފާޢަތެއް ކަމުގައި ވިއަސް މެއެވެ. އަދި، ޤިޔާމަތް ޤާއިމުވާ ދުވަހުން، اللهُ سُبحَانَهُ وَتَعَالَىގެ ޢަޛާބުން ސަލާމަތްކުރުމަށް، ކާފިރުންނަށް އެހީތެރިވެ، ވާގިވެރިވެ، ނަޞްރުދޭނޭ ހަމަ އެއްވެސް ފަރާތެއް ނުމެވާނޭމެއެވެ.[200]","[200] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(124) އޭ ރަސޫލާއެވެ! إِبْرَاهِيْمُ عَلَيهِ السَّلَامُގެ ކިޔަމަންތެރިކަން ހުރި މިންވަރުބައްލަވައި ފައުޅުކުރެއްވުމަށް ޓަކައި، އެ ރަސޫލާގެ ވެރި إِلٰهُ، އެ ރަސޫލާއަށް ކުރެއްވި އަމުރުފުޅުތަކާއި ނަހީތަކުން، ގިނަގުނަ ތަކްލީފު އެ ރަސޫލާއަށް ޖައްސަވައި، އެ ރަސޫލާ އިމްތިޙާނުކުރެއްވި ހިނދު ކަންހިނގި ގޮތް، އިބަ ރަސޫލާ ހަނދުމަކުރައްވާށެވެ!\nފަހެ، އެ ހިނދު، އެ إِلٰهُގެ އަމުރުފުޅުތަކަށް އެންމެ ރިވެތި ގޮތުގައި إِبْرَاهِيمُ عَلَيهِ السَّلَامُ ކިޔަމަންތެރިވެވަޑައިގެން އެ ހުރިހައި ކަމެއް ވެސް ފުރިހަމަކުރައްވައި، އެ إِلٰهއަށް ކިޔަމަންތެރިކަން އަދާކުރެއްވިއެވެ. ދެން، اللهُ سُبحَانَهُ وَتَعَالَى އެ ރަސޫލާއަށް ވަޙީކުރައްވައި އެންގެވިއެވެ. ހަމަކަށަވަރުން، މީސްތަކުންނަށް ދީނުގެ މަގުދައްކަވާ އިމާމަކު ކަމުގައި، ތިމަން إِلٰهُ، އިބަ ރަސޫލާ ލައްވާހުށީމެވެ.\nއެ ވަގުތު، اللهُ سُبحَانَهُ وَتَعَالَىގެ ޙަޟްރަތުގައި إِبْرَاهِيمُ عَلَيهِ السَّلَامُ ދެންނެވިއެވެ. އޭ އަޅުގެ ވެރި إِلٰهއެވެ! މީސްތަކުންނަށް ޓަކައި، އިބަ إِلٰهُ ފޮނުއްވާ ބައެއް އިމާމުން، މި އަޅާގެ ދަރިފަސްކޮޅުގައި ލައްވައިފާނދޭވެ! އެއީ، އިބަ إِلٰهُގެ އޯގާވަންތަކަމާއި ފަޟްލުވަންތަކަމުންނެވެ. ދެން، އެ ރަސޫލާގެ ދުޢާ އިޖާބަކުރައްވައި، اللهُ سُبحَانَهُ وَتَعَالَى ވަޙީކުރެއްވިއެވެ. ދީނުގެ އިމާމުކަން އަނިޔާވެރީންނަކަށް ނުލިބޭނެތެވެ.[201] ","[201] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ الدِّرَاسَاتِ الْقُرْآنِيَّةِ وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الإْسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(125) އޭ ރަސޫލާއެވެ! އަދި އެ ތާނގެ ވަށައިގެން ޠަވާފުކޮށް، ޙައްޖާއި ޢުމްރާގެ އަޅުކަން އަދާކޮށް، ނަމާދުކޮށް، ދުޢާކޮށް، އިޢުތިކާފުކޮށް އަދި އެ ނޫން ވެސް އަޅުކަންކޮށް، ޘަވާބުލިބިގަތުން އެދިގެން މީސްތަކުން އަންނަނިވި ތަނެއް ކަމުގައްޔާއި އަމާންކަން ލިބިގެންވާ ތަނެއްކަމުގައި، މީސްތަކުންނަށް ޓަކައި، ތިމަން إِلٰهُ، كَعْبَةُ اللهِ ގެފުޅު ލެއްވި ހިނދު، ކަންތައް ހިނގައިދިޔަ ގޮތުގެ މަތީން، އިބަ ރަސޫލާ ހަނދުމަކުރައްވާށެވެ! އެ ހިނދު، މީސްތަކުންނަށް، ތިމަން إِلٰهُ އަމުރުކުރެއްވީމެވެ.\nއަދި كَعْبَةُ اللهِ ގެފުޅު ބިނާކުރެއްވުމަށް ނުވަތަ ނަމާދުކުރެއްވުމަށް ނުވަތަ ޙައްޖަށް ގޮވައިލެއްވުމަށް، إِبْرَاهِيمُعَلَيهِ السَّلَامُ ހުންނެވި މަޤާމަކީ، ނަމާދުކޮށް، ދުޢާކޮށް، އަޅުކަންކުރުމަށް ޓަކައި ތިޔަބައިމީހުން ތިބޭ ތަނެއް ކަމުގައި ތިޔަބައިމީހުން ހަދާށެވެ! އަދި، إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާ ދެބަފައިކަލުންނަށް ވެސް، ތިމަން إِلٰهُ އަމުރުކުރައްވައި އެންގެވީމެވެ. ޝިރްކުގެ ހަޑި މުޑުދާރުކަމުންނާއި ހުރިހައި ވައްތަރެއްގެ ނަޖިހުން، ގެފުޅު ޠާހިރުކުރައްވާށެވެ! އެއީ، އެ ތާނގައި ޠަވާފުކޮށް، ނަމާދުކޮށް، ރުކޫޢުސުޖޫދުކޮށް، އިޢުތިކާފުކޮށް އަދި އެ ނޫން އަޅުކަން ވެސް ކޮށް އުޅޭ މީހުންނަށް ޓަކައެވެ.[202] ","[202] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(126) އޭ ރަސޫލާއެވެ! إِبْرَاهِيمُ عَلَيهِ السَّلَامُގެ ވެރި إِلَهއަށް، އެ ރަސޫލާ ދުޢާކުރައްވައި ދެންނެވި ވަގުތުގެ މަތީން، އިބަ ރަސޫލާ ހަނދުމަކުރައްވާށެވެ! އެ ދުޢާފުޅުގައި، އެ ރަސޫލާ ވިދާޅުވިއެވެ. އޭ އަޅުގެ ވެރި إِلٰهއެވެ! މި މައްކާއަކީ ބިރުވެރިކަމުން ސަލާމަތްވެފައިވާ އަމާން ރަށެއް ކަމުގައި ލައްވައިފާނދޭވެ! އަދި އެ ރަށުގެ އަހްލުވެރީންގެ ތެރެއިން، اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންވި މީހުންނަށް، ތަފާތު ބާވަތްބާވަތުގެ މޭވާއިން ރިޒްޤުދެއްވައިފާނދޭވެ! އަދި ބިމުން އުފެދޭ ތަކެތީން، އެބައިމީހުންގެ ރިޒްޤު ތަނަވަސްކޮށްދެއްވައިފާނދޭވެ!\nމި ފަދައިން ވިދާޅުވެ، إِبْرَاهِيمُ عَلَيهِ السَّلَامُ ދުޢާކުރެއްވުމުން، اللهُ سُبحَانَهُ وَتَعَالَى ވަޙީކުރެއްވިއެވެ. އެބައިމީހުންގެ ތެރެއިން ކާފިރުވާ މީހުންނަށް ވެސް، ކުޑަ ދުވަސްކޮޅެއްގައި ދުނިޔަވީ އުފަލާއި، އަރާމާއި، ރިޒްޤު، ތިމަން اللهُ ދެއްވާހުށީމެވެ. އެއަށް ފަހު، އެފަދަ ކޮންމެ މީހަކަށް، ނަރަކައިގެ ޢަޛާބުގެ ތެރެއަށް ވަނުމަށް، އާޚިރަތް ދުވަހުން، ތިމަން إِلٰهُ މަޖްބޫރުކުރައްވާހުށީމެވެ. އަދި އެ ނިމުމަކީ ހައުދަހައިވާ ނުބައި ނިމުމެކެވެ. އަދި އެ ތަނަކީ، އަބަދާއަބަދު ދެމިތިބުމަށް ކިހައި ނުރައްކައުތެރި ތަނެއްހެއްޔެވެ![203] ","[203] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(127) އޭ ރަސޫލާއެވެ! إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާ ދެބަފައިކަލުން، ގެފުޅުގެ ބިންގާއަޅުއްވައި، އެ ބިންގަލުގެ މައްޗަށް ގެފުޅު ބިނާކުރައްވަމުން އުފުއްލަވަމުން ގެންދެވިއިރު، އެ ދެބަފައިކަލުން، اللهُ سُبحَانَهُ وَتَعَالَىއަށް ބިރުވަތައިގެން ތިއްބަވައި ދުޢާކުރެއްވި ހިނދުގެ މަތީން، އިބަ ރަސޫލާ ހަނދުމަކުރައްވާށެވެ! އެ ދުޢާފުޅުގައި އެ ދެބަފައިކަލުން ދެންނެވިއެވެ. އޭ އަޅަމެންގެ ވެރި إِلٰهއެވެ! އަޅަމެންގެ ދުޢާއާއި ހެޔޮ ޢަމަލުތައް އަޅަމެންގެ ކިބައިން ޤަބޫލުކުރައްވައިފާނދޭވެ! ހަމަކަށަވަރުން، އިބަ إِلٰهއީ، އަޅުތަކުންގެ ދުޢާ މޮޅަށް އައްސަވައިވޮޑިގެންވާ އަދި އަޅުތަކުންގެ ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ.[204]","[204] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(128) އޭ އަޅަމެންގެ ވެރި إِلٰهއެވެ! އިބަ إِلٰهُގެ އަމުރުފުޅުތަކާއި ޙުކުމްފުޅުތަކަށް ފުރިހަމައަށް ކިޔަމަންވެ، އިސްލާމް ދީން މަތީގައި ސާބިތުވެގެންވާ ދެ އަޅުން ކަމުގައި އަޅަމެން ލައްވައިފާނދޭވެ! އަދި އަޅަމެންގެ ދަރިފަސްކޮޅުން އަންނަ މީހުންގެ ތެރޭގައި، އިބަ إِلٰهއަށް އީމާންވެ ކިޔަމަންވެގެންވާ އުންމަތެއް ލައްވައިފާނދޭވެ! އަދި ޙައްޖާއި ޢުމްރާގެ އަޅުކަމާއި އެ ނޫން އެހެނިހެން އަޅުކަންތައް އަދާކުރާނޭ ތަނާއި ގޮތް އަޅަމެންނަށް ދައްކަވައިފާނދޭވެ! އަދި އަޅަމެންގެ ތައުބާ ޤަބޫލުކުރައްވައި އަޅަމެންނަށް ފާފަ ފުއްސަވައިފާނދޭވެ! ހަމަކަށަވަރުން، އިބަ إِلٰهއީ، އިބަ إِلٰهُގެ އަޅުތަކުންނަށް ނުހަނު ރަޙްމަތްލައްވާ، އެބައިމީހުންގެ ތައުބާ ގިނަގިނައިން ޤަބޫލުކުރައްވާ إِلٰهއެވެ.[205]","[205] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(129) އޭ އަޅަމެންގެ ވެރި إِلٰهއެވެ! އަދި އިބަ إِلٰهُގެ އާޔަތްތައް އެބައިމީހުންނަށް ކިޔަވައިދެއްވައި، ތިލާވަތުކޮށްދެއްވައި، ފޮތާއި ޙިކްމަތް ވެސް އެބައިމީހުންނަށް އުނގަންނަވައިދެއްވައި، އެބައިމީހުންގެ ކިބައިން، ޝިރްކާއި ބިދްޢައާއި ނުބައި އަޚްލާޤު ދުރުކުރައްވައި އެބައިމީހުން ޠާހިރުކުރައްވާނޭ ރަސޫލަކު، އަޅަމެންގެ ދަރިފަސްކޮޅުގެ މީހުންގެ ތެރެއިން އެބައިމީހުންގެ ގާތަށް ފޮނުއްވައިދެއްވައިފާނދޭވެ! ހަމަކަށަވަރުން، އިބަ إِلٰهއީ، ގަދަކީރިތިވަންތަ ޙިކްމަތްވަންތަ إِلٰهއެވެ.\nދަންނާށެވެ! މި އާޔަތުގައި، އެ ބަޔެއްގެ ގާތަށް ރަސޫލަކު ފޮނުއްވުމަށް އެދިވަޑައިގެން އެ ދެބަފައިކަލުން ދުޢާކުރެއްވި ބަޔަކީ، إِسْمَاعِيْلُ عَلَيهِ السَّلَامُގެ ދަރިފަސްކޮޅުންއައި ޢަރަބީންނެވެ.[206] ","[206] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(130) އަދި އެ މީހެއްގެ އަމިއްލަ ނަފްސަށް ގެއްލުންދީ އިހާނާތްތެރިވާ އިރު ވެސް، އެ ކަން ނުވިސްނޭ ހިސާބަށް ޖާހިލުވެ މޮޔަވެއްޖެ މީހަކު ފިޔަވައި އެހެން އެއްވެސް މީހަކު، إِبْرَاهِيمُ عَلَيهِ السَّلَامُގެ ދީން ކަމުގައިވާ އިސްލާމް ދީނުން މޫނު އަނބުރައިލައި އެދީނާމެދު ނުރުހި، އެ ދީން ފިޔަވައި އެހެން ދީނެއް އެދޭނޭހެއްޔެވެ؟ ޝައްކެއްނެވެ. ޙައްޤާއި ބާޠިލު ވަކިކުރާން ނޭނގޭ ޖާހިލަކު ނޫން އެހެން މީހަކު، إِبْرَاهِيمُ عَلَيهِ السَّلَامُގެ ދީން ފިޔަވައި އެހެން ދީނެއް ނޭދޭނޭ ކަން ހަމަ ކަށަވަރެވެ.\nއަދި ހަމަކަށަވަރުން، މި ދުނިޔޭގައި ދީނީ އިމާމަކުކަމުގައި ލެއްވުމަށް، ތިމަން إِلٰهُ، إِبْرَاهِيمُ عَلَيهِ السَّلَامُ ހޮއްވަވައި ޚިޔާރުކުރައްވައި، ނަބީކަމާއި ރަސޫލުކަން إِبْرَاهِيمُ عَلَيهِ السَّلَامُއަށް ދެއްވީމެވެ. އަދި ހަމަކަށަވަރުން، އާޚިރަތުގައި ވެސް އެ ރަސޫލާ ވާހުށީ، ދަރަޖަ އުފުލިގެންވާ ޞާލިޙު އަޅުތަކުންގެ ތެރެއިން ކަން ކަށަވަރެވެ.[207] ","[207] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(131) އެންމެހައި އަޅުކަން، ހަމައެކަނި اللهُ سُبحَانَهُ وَتَعَالَى އަށް ޚާލިޞްކުރައްވައި، ހުރިހައި ކަމެއްގައިމެ، اللهُ سُبحَانَهُ وَتَعَالَىއަށް ފުރިހަމައަށް ކިޔަމަންތެރިވެ ވަޑައިގެންނެވުމަށް، إِبْرَاهِيمُ عَلَيهِ السَّلَامُގެ ވެރި إِلٰهُ، إِبْرَاهِيمُ عَلَيهِ السَّلَامُ އަށް އަމުރުކުރެއްވި ހިނދު، އެއްވެސް ފަސްޖެހިވަޑައިގަތުމެއް ނެތި، إِبْرَاهِيمُ عَلَيهِ السَّلَامُ އެ إِلٰهއަށް ދެންނެވިއެވެ. ޢާލަމްތަކުގެ ވެރި إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ޙަޟްރަތަށް ރުޖޫޢަވެ، އިޚްލާޞްތެރިކަމާ އަދި ލޮބުވެތި ކަމާއެކު، ޢާލަމްތަކުގެ ވެރި إِلٰهއަށް މި އަޅާ ކިޔަމަންތެރިވެއްޖައީމެވެ.\nދަންނާށެވެ! إِبْرَاهِيمُ عَلَيهِ السَّلَامُއަށް ދުނިޔޭގައި ނަބީކަމާއި ރަސޫލުކަން ދެއްވައި، އާޚިރަތުގައި އެ ރަސޫލާގެ މަޤާމާއި ދަރަޖަ، اللهُ سُبحَانَهُ وَتَعَالَى މަތިވެރިކުރައްވައި، ޞާލިޙު އަޅުންގެ ތެރެއިން އެ ރަސޫލާ ލެއްވީ، اللهُ سُبحَانَهُ وَتَعَالَىގެ އަމުރުފުޅުތައް އައުމުން އެއްވެސް ފަސްޖެހިވަޑައިގަތުމެއް ނެތި، اللهُ سُبحَانَهُ وَتَعَالَىގެ އަމުރުފުޅުތަކަށް،إِبْرَاهِيمُ عَلَيهِ السَّلَامُ ކިޔަމަންވެވަޑައިގެންނެވިލެއް ފުރިހަމަކަމުން ކަން ކަށަވަރެވެ.[208] ","[208] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(132) އަދި ޢާލަމުތަކުގެ ވެރި إِلٰهއަށް ކިޔަމަންވެވަޑައިގެން އިސްލާމް ދީން މަތީ، ސާބިތުވެވަޑައިގެން ތިއްބެވުމަށް، إِبْرَاهِيمُ عَلَيهِ السَّلَامُގެ ދަރިދަރިކަލުންނަށް އެ ރަސޫލާ ވަޞިއްޔަތްކުރެއްވިއެވެ. އަދި يَعْقُوبُ عَلَيهِ السَّلَامُ ވެސް އެ ރަސޫލާގެ ދަރިދަރިކަލުންނަށް އެ ގޮތަށް ވަޞިއްޔަތްކުރެއްވިމެއެވެ. އެ ވަޞިއްޔަތުގައި، އެ އިން ކޮންމެ ރަސޫލަކު ވެސް ވިދާޅުވިއެވެ.\n”އޭ އަހުރެންގެ ދަރީންނޭވެ! ހަމަކަށަވަރުން، اللهُ سُبحَانَهُ وَتَعَالَى ވަނީ، ތިޔަބައިމީހުންނަށް ޓަކައި، އިސްލާމް ދީން ހޮއްވަވައި ޚިޔާރުކުރައްވައިފައެވެ.“ އެއީ، ހުރިހައި ރަސޫލުން ވެސް ގެންނެވި ދީނެވެ. ”ފަހެ، ތިޔަބައިމީހުންނަށް ޓަކައި، اللهُ سُبحَانَهُ وَتَعَالَى ހޮއްވަވައި ޚިޔާރުކުރެއްވި އިސްލާމް ދީން ޤަބޫލުކޮށް، އެ ދީނުގައިވާ ގޮތަށް ޢަމަލުކުރާ މުސްލިމުން ކަމުގައިވާ ޙާލުގައި މެނުވީ، ތިޔަބައިމީހުން މަރުނުވާހުށިކަމެވެ!“ އަދި ތިޔަބައިމީހުން ދިރިތިބިހައި ހިނދަކު އެ ދީނާ ވަކިނުވާހުށި މެއެވެ![209] ","[209] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(133) އަދި، يَعْقُوبُ عَلَيهِ السَّلَامُ ދެމިއޮތުމުގެ ޢާލަމަށް ދަތުރުކުރެއްވުމުގެ ވަގުތު ކުޑަތަންވެ، އަވަހާރަވުމުގެ ޢަލާމާތްތައް އައިސް، އެ ރަސޫލާގެ އަރިހަށް ޙާޟިރުވީ ހިނދު، އެ ތަން ދުށުމަށް އެ ތާނގައި ތިބި ބަޔަކު ކަމުގައި ތިޔަބައިމީހުން ވީމުހެއްޔެވެ؟ ފަހެ، އެ ވަގުތު، يَعْقُوبُ عَلَيهِ السَّلَامُ އެ ރަސޫލާގެ ބޭފުޅުން އެއްކުރައްވައި، އެ ބޭފުޅުންނަށް ވިދާޅުވިއެވެ. އޭ އަހުރެންގެ ދަރީންނޭވެ! ފަހެ، އަހުރެން މަރުވުމަށްފަހު، ތިޔަ ކުދީން، އަޅުކަންކުރާނީ ކޮން ފަރާތަކަށްހެއްޔެވެ؟ ޖަވާބުގައި އެ ބޭފުޅުން ދެންނެވިއެވެ. އަޅުގަނޑުމެން އަޅުކަންކުރާނީ، ބައްޕައާއި ބައްޕަގެ ކާބަފައިކަލުން ކަމުގައިވާ إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާއި، إِسْحَاقُ عَلَيهِ السَّلَامُގެ إِلٰهއަށެވެ. އެއީ، އެއްކައުވަންތަ إِلٰهއެވެ. އަދި އަޅުގަނޑުމެން މި ވަނީ، އެއްކައުވަންތަ ޙައްޤުވަންތަ إِلٰهއަށް ބޯލަނބައި ފުރިހަމައަށް ކިޔަމަންތެރިވާ މުސްލިމުން ކަމުގައެވެ.[210]","[210] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(134) ހަމަކަށަވަރުން، إِبْرَاهِيمُ ُعَلَيهِ السَّلَامُއާއި، إِسْمَاعِيْلُ ُعَلَيهِ السَّلَامُއާއި، إِسْحَاقُ عَلَيهِ السَّلَامُއާއި، يَعْقُوبُ عَلَيهِ السَّلَامُއާ އަދި އެ ރަސޫލުންނާ ތަބާވި ޞާލިޙުންނަކީ ވެސް، ތިޔަބައިމީހުންގެ ކުރީން ވޭތުވެ ގޮސްފައިވާ އުންމަތްތަކުގެ ތެރެއިން އުންމަތެއްގެ މީހުންނެވެ.އެބައިމީހުންނަށް ހުރީ އެބައިމީހުން ކުރި ޢަމަލެއްގެ ޖަޒާއެވެ. ތިޔަބައިމީހުންނަށް ހުރީ، ތިޔަބައިމީހުން ކުރި ޢަމަލެއްގެ ޖަޒާއެވެ. އަދި އެބައިމީހުން ކުރި ޢަމަލަކާ މެދު، ތިޔަބައިމީހުންނާ ސުވާލެއް ނުކުރެއްވޭނެތެވެ. އަދި ތިޔަބައިމީހުން ކުރި ޢަމަލަކާ މެދު، އެބައިމީހުންނަކާ ވެސް ސުވާލެއް ނުކުރެއްވޭނޭ މެއެވެ.\nއެހެނީ، އެއްވެސް މީހަކަށް، އެ މީހަކު ކުޅަ ޢަމަލެއްގެ ޖަޒާ މެނުވީ ނުލިބޭނެތެވެ. އަދި އެއްވެސް މީހަކު ކުޅަ ނުބައިކަމެއް، އެ ކަން ކުޅަ މީހާ ނޫން އެހެން މީހަކު އުފުލާކަށް ނުޖެހޭނެތެވެ. އަދި އެއްވެސް މީހަކަށް، އެ މީހެއްގެ އީމާންކަމާއި ތަޤްވާވެރިކަމުން މެނުވީ، އާޚިރަތް ދުވަހުން ފައިދާއެއް ނުކުރާނެތެވެ.[211] ","[211] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(135) އަދި، مُحَمَّدُ ﷺގެ އުންމަތުގެ މުސްލިމުންނަށް ޔަހޫދީން، ބުންޏެވެ. ތިޔަބައިމީހުން ތިމަންމެންގެ ދީނަށް ވަންނާށެވެ! އޭރުން، ތިޔަބައިމީހުންނަށް ހިދާޔަތުގެ ތެދުމަގު ލިބިދާނެތެވެ.\nއަދި، مُحَمَّدُ ﷺގެ އުންމަތުގެ މުސްލިމުންނަށް ނަޞާރައިން ވެސް، ބުންޏެވެ. ތިޔަބައިމީހުން ތިމަންމެންގެ ދީނަށް ވަންނާށެވެ! އޭރުން، ތިޔަބައިމީހުންނަށް ހިދާޔަތުގެ ތެދުމަގު ލިބިދާނެތެވެ. އޭ ރަސޫލާއެވެ! އިބަ ރަސޫލާ ޔަހޫދީންނާއި ނަޞާރައިންނަށް ވިދާޅުވާށެވެ! ހަމަހިލާ ވެސް ތިޔަބައިމީހުންގެ ދީނަކަށް އަހުރެމެން ތަބާއެއް ނުވާނަމެވެ. އަދި ކިއެއްތަ! ބާޠިލުގެ މަގުން އެއްކިބާވެ ސީދާވެގެންވާ ޙާލުގައި، އަހުރެމެން ތަބާވާނީ، إِبْرَاهِيمُ عَلَيهِ السَّلَامُގެ ދީނަށެވެ. އެހެނީ، اللهُ سُبحَانَهُ وَتَعَالَىއަށް ޝަރީކުކުރާ މީހުންގެ ތެރެއިން އެ ރަސޫލާ ނުވެއެވެ. އަދި ދަންނާށެވެ! ހިދާޔަތު ލިބޭހުށީ، إِبْرَاهِيمُ عَلَيهِ السَّلَامُގެ މިއްލަތަށް ތަބާވާ މީހަކަށެވެ. އެހެނީ، إِبْرَاهِيمُ عَلَيهِ السَّلَامُ ވަނީ، ހުރިހައި ބާޠިލު މަގުތަކާއި ގޮތްތައް ދޫކުރައްވައި، ޙައްޤު ދީނަށް ތަބާވެވަޑައިގެންފައެވެ.[212] ","[212] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(136) އޭ މުސްލިމުންނޭވެ! ތިޔަބައިމީހުން، ޔަހޫދީންނަށާއި ނަޞާރާއިންނަށް ބުނާށެވެ! އަހުރެމެން މިވަނީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވެގެންނެވެ. އަދި އަހުރެމެން މިވަނީ، އަހުރެމެންނަށް ޓަކައި، اللهُ سُبحَانَهُ وَتَعَالَى ބާވައިލެއްވި، ކީރިތި ޤުރްއާނަށާއި، إِبْرَاهِيمُ عَلَيهِ السَّلَامُއަށާއި، إِسْمَاعِيلُ عَلَيهِ السَّلَامُއަށާއި، إِسْحَاقُ عَلَيهِ السَّلَامُއަށާއި، يَعْقُوبُ عَلَيهِ السَّلَامُއަށާއި، يَعْقُوبُ عَلَيهِ السَّلَامُގެ އަސްބާޠުންނަށް، އެ إِلٰهُ ބާވައިލެއްވި ފޮތްފޮތަށް އީމާންވެގެންނެވެ.\nއަދި، مُوسَى عَلَيهِ السَّلَامُއަށް ދެއްވުނު ތައުރާތަށާއި، عِيسَى عَلَيهِ السَّلَامُއަށް ދެއްވުނު އިންޖީލަށާ އަދި އެންމެހައި ނަބިއްޔުންގެ رَبُّގެ ޙަޟްރަތުން އެ ނަބިއްޔުންނަށް ލިބިވަޑައިގަތް ވަޙީއާއި އެ ނޫން އެންމެހައި ތަކެއްޗަށް ވެސް، އަހުރެމެން މިވަނީ އީމާންވެގެންނެވެ. އަދި ރަސޫލުންނާއި ނަބިއްޔުންނަށް އީމާންވުމުގައި، އެއިން އެއްވެސް ރަސޫލަކާ އަދި ނަބިއްޔަކާ މެދު، ތިމަންމެން އެއްވެސް ތަފާތެއް ނުކުރަމުއެވެ. އަދި ތިމަންމެން މިވަނީ، اللهُ سُبحَانَهُ وَتَعَالَىއަށް ބޯލަނބައި ކިޔަމަންތެރިވެ، ހަމައެކަނި އެ إِلٰهއަށް އަޅުކަންކުރާ މުސްލިމުން ކަމުގައެވެ.\nދަންނާށެވެ! އަސްބާޠުންނަކީ، يَعْقُوب عَلَيهِ السَّلَامُގެ ބާރަ ދަރިކަލުންގެ ބާރަ ޤަބީލާއަށް ފޮނުއްވުނު ނަބިއްޔުންނެވެ.[213] ","[213] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(137) ފަހެ، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާ مُحَمَّدُ ﷺއަށާއި، އެ ރަސޫލާއަށް ބާވައިލެއްވުނު ވަޙީއަށާ އަދި އެ إِلٰهُ ފޮނުއްވި އެންމެހައި ރަސޫލުންނަށާއި ނަބިއްޔުންނަށާއި އެ ރަސޫލުންނަށް ބާވައިލެއްވުނު ފޮތްތަކަށް، مُحَمَّدُ ﷺގެ އުންމަތުގެ މުސްލިމުން އީމާންވި ފަދައިން، ޔަހޫދީންނާއި ނަޞާރައިންގެ ތެރެއިން، مُحَمَّدُ ﷺގެ ރިސާލަތު ދޮގުކޮށް ކާފިރުވި މީހުންނާ އަދި އެ ނޫން މީހުންގެ ތެރެއިން ވެސް، އެ ރަސޫލާގެ ރިސާލަތު ދޮގުކޮށް ކާފިރުވި މީހުން އީމާންވެއްޖެ ނަމަ، اللهُ سُبحَانَهُ وَتَعَالَى ރުހިވޮޑިގަންނަވާ ޙައްޤު ދީނުގެ މަގަށް، އެ އެންމެން ވެސް ތެދުމަގު ލިބިގެންފި ކަން ހަމަ ކަށަވަރެވެ.\nއަދި ޔަހޫދީންނާއި، ނަޞާރައިންނާއި، އެ ނޫން މީހުންގެ ތެރެއިން ވެސް، مُحَمَّدُ ﷺގެ ރިސާލަތު ދޮގުކޮށް، އީމާންކަމަށް ފުރަގަސްދީ، އެ ރަސޫލާގެ އުންމަތުގެ މުސްލިމުން އީމާންވީ ފަދައިން އީމާންވުމުން އެއްކިބާވެ މޫނު އަނބުރައިލައިފި ނަމަ، އެ އެންމެން ވެސް ވާކަން ކަށަވަރީ ބޮޑުވެގެންވާ ދެކޮޅުވެރިކަމެއްގެ ތެރޭގައެވެ. އަދި ޢަދާވާތްތެރިވެ ބައިބައިވެފައިވާ ބަޔަކު ކަމުގައްޔާއި ފިތުނައިގެ އަހްލުވެރި ބަޔަކު ކަމުގައެވެ. އަދި އެބައިމީހުންނަކީ ތެދުމަގު ލިބުމަށް ނޭދޭ އަދި ހެޔޮ ކަންތައްތައް ކުރުމުގައި އެއްބައިވަންތަވުމަށް ވެސް ނޭދޭ ބަޔެކެވެ.\nއޭ ރަސޫލާއެވެ! ކާފިރުންގެ ނުބައިކަމުން، އިބަ ރަސޫލާ ސަލާމަތްކުރައްވައި އެބައިމީހުންގެ މައްޗަށް، އިބަ ރަސޫލާއަށް ނަޞްރާއި ފަތަޙަދެއްވުމަށް، اللهُ سُبحَانَهُ وَتَعَالَى ފުދެއެވެ. އެހެނީ، އެ إِلٰهއީ، ހުރިހައި އަޑެއް މޮޅަށް އައްސަވައިވޮޑިގެންވާ، ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ.[214] ","[214] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(138) ތިމަންމެންގެ ނަފްސުގައި، اللهُ سُبحَانَهُ وَتَعَالَىގެ ދީނުގެ ކުލައިން ކުލަލެއްވީ، އެ إِلٰهއެވެ. مُحَمَّدُ ﷺ ގެންނެވި އެންމެހައި ކަންތައްތަކަށް އީމާންވެ، އިސްލާމްވެ، ދީންވެރިވުމަކީ، ތިމަންމެންގެ ނަފްސުގައި، اللهُ سُبحَانَهُ وَتَعَالَى ލެއްވި ސިފައެކެވެ. ވީމާ، ތިޔަބައިމީހުން، اللهُ سُبحَانَهُ وَتَعَالَىގެ ދީނުގެ ކުލައިން ވަރުގަދައަށް ކުލަޖެހި، އެ ދީނުގެ ސިފައިން ސިފަލިބިގަންނާށެވެ! އެހެނީ، اللهُ سُبحَانَهُ وَتَعَالَىއަށް ވުރެން ރިވެތިކޮށް، ދީނުގެ ކުލައިން ކުލަ ޖައްސަނީ ކާކުހެއްވެ؟\nޝައްކެއްނެތެވެ. ފިޠްރަތުގެ ދީނުގައި ތިބި ބަޔަކީ، إِبْرَاهِيمُ عَلَيهِ السَّلَامُގެ މިއްލަތުގެ މީހުން ކަމުގައި ވުމާ އެކު، ތިމަންމެން މުސްލިމުން މި ވަނީ އެ މިއްލަތަށް ތަބާވެ، ހަމައެކަނި اللهُ سُبحَانَهُ وَتَعَالَىއަށް ބޯލަނބައި ކިޔަމަންތެރިވެ، އެ إِلٰهއަށް އަޅުކަންކުރާ ބަޔަކު ކަމުގައެވެ. މި ފަދައިން ބުނެ، ހަމައެކަނި اللهُ سُبحَانَهُ وَتَعَالَىއަށް އަޅުކަން ޚާލިޞްކުރާ ބަޔަކު ކަމުގައި ތިޔަބައިމީހުން ވެސް ވާށެވެ!\nދަންނާށެވެ! اللهُ سُبحَانَهُ وَتَعَالَىގެ ދީނަށް އުޅުމަކީ، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާ مُحَمَّدُ ﷺއަށާއި، އެ ރަސޫލާއަށް ބާވައިލެއްވުނު ވަޙީއަށާ އަދި، އެ إِلٰهُ ފޮނުއްވި އެންމެހައި ރަސޫލުންނަށާއި، ނަބިއްޔުންނަށާއި، އެ ރަސޫލުންނަށް ބާވައިލެއްވުނު ފޮތްތަކަށް އީމާންވެ، އިސްލާމްވެ، އެ إِلٰهُގެ އަމުރުފުޅުތަކަށް ބޯލަނބައި ކިއަމަންގަތުމެވެ. އަދި އެއީ، މީސްތަކުން އުޅުމަށް، އެންމެ ފަހުން، އެ إِلٰهُ އަމުރުކުރެއްވި ގޮތް ވެސް މެއެވެ. އަދި އެ ދީނެއްގެ މަތީގައި އެންމެހައި މީސްތަކުން އުފައްދަވައި، اللهُ سُبحَانَهُ وَتَعَالَى އެބައިމީހުން ދުނިޔެއަށް ނެރުއްވި ފިޠްރަތުގެ ދީނަކީ އިސްލާމް ދީން ކަމުގައި ވާއިރު، އެ ދީނަށްވުރެން ވަކީން ރިވެތިކަން ބޮޑު ހެޔޮ ދީނެއް، މީސްތަކުންނަށް ޓަކައި ވޭހެއްޔެވެ؟ އަދި، اللهُ سُبحَانَهُ وَتَعَالَىގެ ޙަޟްރަތުން ފޮނުއްވާ ހިދާޔަތާއި އިރްޝާދަށްވުރެން މޮޅު ހިދާޔަތަކާއި އިރްޝާދެއް މީސްތަކުންނަށް ޓަކައި ވޭހެއްޔެވެ؟ ނުވާކަން ހަމަ ކަށަވަރެވެ. ވީމާ، އެ ދީނަށް ތަބާވެ އެ ދީނުގައި އަންގަވައިފައިވާ ގޮތަށް އެންމެހައި މީސްތަކުން އުޅޭހުށިކަމެވެ![215] \nއަދި ދަންނާށެވެ! ނަޞާރާއިންގެ ތެރެއިން މީހަކަށް ލިބޭ ދަރިއަކަށް ހަތް ދުވަސް ވެއްޖެ ނަމަ، އެބައިމީހުންގެ ފައްޅިތަކުގެ ތެރެއިން ފައްޅިއަކަށް އެ ކުއްޖާ ގެންގޮސް، އެ ތާނގައިވާ ފެންގަނޑަކަށް އެ ކުއްޖާ ގަންބައި އެ ކުއްޖަކު ބެޕްޓައިޒްކުރެއެވެ. އެއީ، ނަޞާރާއިންގެ މީހަކަށް އެ ކުއްޖާ ހަދައި އެބައިމީހުންގެ ދީނަށް އެ ކުއްޖާ ވެއްދުމަށެވެ. އަދި ކުދީން ޚިތާނުކުރުމަކީ، ޠާހިރުކުރުމެއް ކަމުގައި ވުމާއެކު ވެސް، ޚިތާނުކުރުމުގެ ބަދަލުގައި، ނަޞާރާއިންގެ ދަރީން ފެންގަޑެއްގެ ތެރެއަށް ގަންބަނީ، ފާފަތަކުން ޠާހިރުކޮށް، އެ ކުދީން ސާފުކުރުމަށް ޓަކައި ކަމުގައި ވެސް އެބައިމީހުން ބުނެއެވެ. ވުމާއެކު، އެ ކަން ކޮށް ނިމިއްޖެ ނަމަ އެބައިމީހުން ބުނެއެވެ. މިހާރު، ހަމަކަށަވަރުން ވެސް ފުރިހަމަ ނަޞްރާނީއަކަށް އެ ކުއްޖާ ވެއްޖެއެވެ. އެހެންކަމުން، ނަޞާރާއިންގެ އެ ވާކަތަކަށް ރައްދުދެއްވައި، ފާފަތަކުން ޠާހިރުވެ ސާފުވެވެނީ، އިސްލާމް ދީން ޤަބޫލުކޮށް، އެ ދީނުގެ ކުލައިން ކުލަޖެހުމުންކަން އަންގަވައި، اللهُ سُبحَانَهُ وَتَعَالَى މި އާޔަތް ބާވައިލެއްވިކަމުގައި ރިވާވެގެންވެއެވެ.[216] ","[215] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدَّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّةوَالتَّفْسِيرُ الْمُيَسَّرُ\nلِلدَّكْتُور عَائِضِ الْقِرْنِي\n[216] الْجَامِعُ لِأحْكَامِ الْقُرْآنِ لِلإْمَامِ الْقُرْطُبِي"],["(139) އަހްލުކިތާބީންނަށް، އިބަ ރަސޫލާ ވިދާޅުވާށެވެ! އޭ އަހްލުކިތާބީންނޭވެ! اللهُ سُبحَانَهُ وَتَعَالَىގެ އެއްކައުވަންތަކަން ތެދުހިތުން ޤަބޫލުކޮށް، ހުރިހައި އަޅުކަމެއް ވެސް، އެ إِلٰهއަށް ޚާލިޞްކުރުމާމެދު، ތިޔަބައިމީހުން ތިމަންމެންނާ ދެކޮޅުވެރިވެ، ތިމަންމެންނަށްވުރެން ތިޔަބައިމީހުންގެ މާތްކަމާއި އިތުރުކަން ބޮޑުކަމުގައްޔާއި، އެ إِلٰهއީ، ހަމައެކަނި ތިޔަބައިމީހުންގެ إِلٰهُ ކަމުގައި ބުނެ ތިޔަބައިމީހުން، ތިޔަ ޖަދަލުކުރަނީހެއްޔެވެ؟ ދަންނާށެވެ! އަހުރެމެންނާއި ތިޔަބައިމީހުން ޚަލްޤުކުރެއްވީ، اللهُ سُبحَانَهُ وَتَعَالَىއެވެ. އަހުރެމެންނާއި ތިޔަބައިމީހުންނަށް ރިޒްޤުދެއްވަނީ، އެ إِلٰهއެވެ. اللهُ سُبحَانَهُ وَتَعَالَىއީ، އެންމެހައި ޢާލަމުތަކުގެ ވެރި އަދި އަހުރެމެންނާއި ތިޔަބައިމީހުންގެ ވެރި إِلٰهއެވެ. ވީއިރު، ތިޔަބައިމީހުންނަށް ވަކި ޚާއްޞަ ގޮތެއް އޮންނާންވީ ކީއްވެގެންހެއްޔެވެ؟\nއަދި އަހުރެމެންނަށް ލިބޭނީ، އަހުރެމެން ކުރި ޢަމަލެއްގެ ޖަޒާއެވެ. އެއީ، ރަނގަޅުކަމެއް ނުވަތަ ނުބައި ކަމެއް ކަމުގައި ވިއަސް މެއެވެ. އަދި ތިޔަބައިމީހުންނަށް ލިބޭނީ، ތިޔަބައިމީހުން ކުރި ޢަމަލެއްގެ ޖަޒާއެވެ. އެއީ، ރަނގަޅުކަމެއް ނުވަތަ ނުބައި ކަމެއް ކަމުގައި ވިއަސް މެއެވެ. އަދި ތިމަންމެން މިވަނީ، އަޅުކަންކުރުމާއި ކިޔަމަންތެރި ވުމުގައި، اللهُ سُبحَانَهُ وَتَعَالَىއަށް އިޚްލާޞްތެރިވެގެންވާ ބަޔަކު ކަމުގައެވެ. އަދި ތިމަންމެން، އެ إِلٰهއާ އެއްވެސް އެއްޗެއް ބައިވެރިކޮށް ޝިރްކުކޮށް، އެ إِلٰهُ ފިޔަވައި އެހެން އެއްވެސް ފަރާތަކަށް އަޅުކަމެއް ނުކުރާހުށީމެވެ.[217] ","[217] التَّفْسِيرُ الْمُيَسَّرُ لِلدَّكْتُور عَائِضِ الْقِرْنِي"],["(140) އޭ އަހްލުކިތާބީންނޭވެ! ނުވަތަ ތިޔަބައިމީހުން ދޮގުހަދައިގެން އަހުރެމެންނާ ޖަދަލުކުރުމުގެ ގޮތުން ތިޔަ ބުނަނީހެއްޔެވެ؟ ހަމަކަށަވަރުން، إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާއި، إِسْحَاقُ عَلَيهِ السَّلَامُއާއި، يَعْقُوبُ عَلَيهِ السَّلَامُއާއި އެ ރަސޫލާގެ އަސްބާޠުން ތިއްބެވީ ޔަހޫދީންގެ ދީނުގައި ކަމަށް، ޔަހޫދީން އެ ބުނާ ބުނުމަކީ ކަނޑައެޅިގެން ހުރި ދޮގެކެވެ. އަދި އެ ހުރިހައި ނަބިއްޔުންނާއި ރަސޫލުން ތިއްބެވީ ނަޞާރާއިންގެ ދީނުގައި ކަމަށް، ނަޞާރާއިން އެ ބުނާބުނުމަކީވެސް ކަނޑައެޅިގެން ހުރި ދޮގެކެވެ. އެހެނީ، ތައުރާތާއި އިންޖީލު ބާވައިލެއްވުމުގެ ކުރީން، އެ ހުރިހައި ރަސޫލުންނާއި ނަބިއްޔުން ވަނީ، ދުނިޔެ ދޫކުރައްވައިފައި ކަން ކަށަވަރެވެ. އޭ ރަސޫލާއެވެ! އެ ވާހަކަތަކަށް ޖަވާބުދެއްވުމުގެ ގޮތުން، އިބަ ރަސޫލާ އެބައިމީހުންނަށްވިދާޅުވާށެވެ!\nފަހެ، އެ ރަސޫލުންނާއި ނަބިއްޔުންގެ ދީން، ބޮޑަށް އެނގެނީ ތިޔަބައިމީހުންނަށް ހެއްޔެވެ؟ ނުވަތަ އެ ރަސޫލުންނާއި ނަބިއްޔުންގެ ދީން، ދެނެވޮޑިގަތުން ބޮޑީ، اللهُ سُبحَانَهُ وَتَعَالَى ހެއްޔެވެ؟ ހަމަކަށަވަރުން، ކީރިތި ޤުރްއާނުގައި، اللهُ سُبحَانَهُ وَتَعَالَى ވަޙީކުރައްވައި އަންގަވައިފައި ވަނީ، އެ ރަސޫލުންނާއި ނަބިއްޔުންނަކީ، اللهُ سُبحَانَهُ وَتَعَالَىއަށް ފުރިހަމައަށް ކިޔަމަންތެރިވެވަޑައިގެން، ހުރިހައި ބާޠިލު ދީންތަކެއް ދޫކުރައްވައި، ހުރިހައި އަޅުކަމެއް ހަމައެކަނި اللهُ سُبحَانَهُ وَتَعَالَىއަށް ޚާލިޞްކުރެއްވި މުސްލިމުން ކަމުގައެވެ. އަދި، إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާއި، إِسْحَاقُ عَلَيهِ السَّلَامُއާއި، يَعْقُوبُ عَلَيهِ السَّلَامُއާއި، އެ ރަސޫލާގެ އަސްބާޠުންނަކީ ޔަހޫދީންނެއް އަދި ނަޞާރާއިންނެއް ވެސް ނޫނެވެ. އަދި އެ ރަސޫލުންނާއި ނަބިއްޔުން ތިއްބެވީ، ބާޠިލުގެ މަގުތަކުން އެއްކިބާވެ، اللهُ سُبحَانَهُ وَتَعَالَى ބާވައިލެއްވި ޙަނީފިއްޔަ ދީނުގައެވެ.\nއަދި އެ ހުރިހައި ކަމަކަށް، އެ إِلٰهُ ހެކިވެވޮޑިގަންނަވާ ވާހަކަ، ތައުރާތާއި އިންޖީލުގައި ސާފުކޮށް ބަޔާންކުރައްވައިފައި ވާއިރު، އެ ކަން ފޮރުވައި ވަންހަނާކޮށް، އެ ރަސޫލުންނާއި ނަބިއްޔުންނަކީ، ޔަހޫދީން ކަމުގައި ބުނި މީހަކަށްވުރެން ބޮޑު އަނިޔާވެރިއަކީ ފަހެ ކާކުހެއްޔެވެ؟ ނުވަތަ އެ ރަސޫލުންނާއި ނަބިއްޔުންނަކީ ނަޞާރާއިން ކަމުގައި ބުނި މީހަކަށްވުރެން، ބޮޑު އަނިޔާވެރިއަކީ ވެސް، ފަހެ ކާކުހެއްޔެވެ؟ އަދި ތިޔަބައިމީހުން ދައްކާ ހުރިހައި ވާހަކަތަކަކާއި ކުރާ ހުރިހައި ޢަމަލުތަކަކާ މެދު، اللهُ سُبحَانَهُ وَتَعَالَى ޣާފިލުވެވޮޑިގެނެއް ނުވެތެެވެ. ވީމާ، ކޮންމެ މީހަކަށްމެ، ދުނިޔޭގައި އެ މީހަކު ކުޅަ ކަމެއްގެ ފުރިހަމަ ޖަޒާ، އެ މީހަކަށް އެ إِلٰهُ ދެއްވާނެތެވެ.[218] ","[218] الْمُخْتَصَرُ فِي التَّفْسِيرِ مِنْ إِعْدَادِ مَرْكَزِ تَفْسِيرٍ لِلدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ\nلِلدَّكْتُور عَائِضِ الْقِرْنِي"],["(141) ހަމަކަށަވަރުން، إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާއި، إِسْحَاقُ عَلَيهِ السَّلَامُއާއި، يَعْقُوبُ عَلَيهِ السَّلَامُއާ އަދި އެ ރަސޫލުންނާ ތަބާވި ޞާލިޙުންނަކީ، ތިޔަބައިމީހުންގެ ކުރީން ވޭތުވެ ގޮސްފައިވާ އުންމަތްތަކުގެ ތެރެއިން އުންމަތެއްގެ މީހުންނެވެ. އެބައިމީހުންނަށް ހުރީ އެބައިމީހުން ކުރި ޢަމަލެއްގެ ޖަޒާއެވެ. އަދި ތިޔަބައިމީހުންނަށް ހުރީ، ތިޔަބައިމީހުން ކުރި ޢަމަލެއްގެ ޖަޒާއެވެ. އަދި އެބައިމީހުން ކުރި ޢަމަލަކާ މެދު، ތިޔަބައިމީހުންނާ ސުވާލެއް ނުކުރެއްވޭނެތެވެ. އަދި ތިޔަބައިމީހުން ކުރި ޢަމަލަކާ މެދު، އެބައިމީހުންނަކާ ވެސް ސުވާލެއް ނުކުރެއްވޭނޭމެއެވެ.\nއެހެނީ، އެއްވެސް މީހަކަށް، އެ މީހަކު ކުޅަ ޢަމަލެއްގެ ޖަޒާ މެނުވީ، ނުލިބޭނެތެވެ. އަދި އެއްވެސް މީހަކު ކުޅަ ނުބައިކަމެއް، އެ ކަން ކުޅަ މީހާ ނޫން އެހެން މީހަކު އުފުލާކަށް ނުޖެހޭނެތެވެ. އަދި އެއްވެސް މީހަކަށް، އެ މީހެއްގެ އީމާންކަމާއި ތަޤްވާވެރިކަމުން މެނުވީ، ފައިދާއެއް ނުކުރާނެތެވެ.\nދަންނާށެވެ! މި އާޔަތުން ދަލީލުލިބޭ ގޮތުގައި އެއްވެސް މީހެއްގެ ނަސަބުގެ މާތްކަމުން ނުވަތަ މަޤާމުގެ މަތިވެރިކަމުން، ޤިޔާމަތް ޤާއިމުވާ ދުވަހުން އޭނާއަށް ލިބޭނޭ އެއްވެސް ޚާއްޞަ ކަމެއް ނޯންނާނެއެވެ. އެހެނީ، ޤިޔާމަތް ޤާއިމުވާ ދުވަހުން، އެއްވެސް މީހަކަށް ފައިދާއެއް ކުރާނީ، އެ މީހަކު، اللهُ سُبحَانَهُ وَتَعَالَى އެއްކައުވަންތަކޮށް، އެ إِلٰهއަށް އީމާންވެ، އެ إِلٰهُ ފޮނުއްވި ރަސޫލުންނަށާއި، އެ ރަސޫލުންނަށް ބާވައިލެއްވުނު ފޮތްތަކަށް އީމާންވެ، ހަމައެކަނި އެ إِلٰهއަށް އަޅުކަންކުޅައުމުންނެވެ. އަދި ހަމަކަށަވަރުން، މީސްތަކުންގެ ގާތަށް، اللهُ سُبحَانَهُ وَتَعَالَى ފޮނުއްވި ރަސޫލުންގެ ތެރެއިން އެންމެ ރަސޫލަކު ވެސް ދޮގުކޮށް ކާފިރުވެއްޖެ މީހާ ދަންނާށެވެ! ފަހެ، އެ މީހަކު ހިމެނޭނީ އެންމެހައި ރަސޫލުންނަށް ކާފިރުވި މީހަކު ކަމުގައެވެ.[219] \nފަހެ، اللهُ سُبحَانَهُ وَتَعَالَى ދެއްވި ވާގިފުޅުން، ކީރިތި ޤުރްއާނުގެ އެއްވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ سُبحَانَهُ وَتَعَالَى ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރުކޮށްދެއްވުން ވެސް މެއެވެ.\nوَصَلَّى اللهُ وَسَلَّمَ عَلَى سَيِّدِنَا وَمَوْلَانَا مُحَمَّدٍ وَعَلَى آلِهِ وَأَصْحَابِهِ وَمَنْ تَبِعَهُمْ بِإِحْسَانٍ إِلَى يَوْمِ الدِّينَ. وَالْحَمْدُ لِلَّهِ رَبِّ الْعَالَمِينَ.","[219] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(142) މުސްލިމުންނަށް ފުރައްސާރަކޮށް، މަލާމާތްކޮށް، އިސްލާމް ދީނަށް އިޢުތިރާޟުކުރުމުގެ ގޮތުން، ޔަހޫދީންނާއި، ނަޞާރާއިންނާއި، އެ ނޫން މީހުންގެ ތެރޭގައިވާ ހެޔޮ ނުވިސްނޭ ޖާހިލުންނާއި، މުނާފިޤުން ބުނާނެތެވެ. ”އިސްލާމް ދީނުގެ ކުރީކޮޅުގައި، بَيْتُ الْمَقْدِس ޤިބްލައެއްގެ ގޮތުގައި ބަލައިގެން އެތައް ދުވަހެއް ވާނދެން މުސްލިމުން ނަމާދުކުރުމަށް ފަހު، بَيْتُ الْمَقْدِسގެ ބަދަލުގައި، އެހެން ފަރާތަކަށް ކުރިމަތިލައިގެން ތިބެ، މުސްލިމުން ނަމާދުކުރާންފެށީ ކޮން ސަބަބަކާހުރެ ބާވައެވެ!“\nއޭ ރަސޫލާއެވެ! އިބަ ރަސޫލާ އެބައިމީހުންނަށް ވިދާޅުވާށެވެ! މަޝްރިޤާއި މަޣްރިބާ އަދި އެ ދެމެދުގައި ވާހައި ތަނެއް މިލްކުވެގެންވަނީ، ހަމައެކަނި اللهُ سُبحَانَهُ وَتَعَالَىއަށެވެ. އެހެންކަމުން، އެ إِلٰهُގެ މިލްކުވެރިކަމުގެ ދަށުގައިނުވާ އެއްވެސް ފަރާތެއް އަދި ތަނެއް ވެސް ނުވެއެވެ. ފަހެ، اللهُ سُبحَانَهُ وَتَعَالَىގެ އަޅުތަކުންގެ ތެރެއިން، އެ إِلٰهُ އެދިވޮޑިގެންނެވި މީހަކަށް ސީދާ ތެދުމަގަށް މަގުދައްކަވައި، އެ މަގުން ހިނގުމުގެ ތައުފީޤު، އެ إِلٰه އެ މީހަކަށް ދެއްވަތެވެ.\nދަންނާށެވެ! މި އާޔަތުން އެނގި ސާބިތުވާ ގޮތުގައި، މުސްލިމުންކުރާ ހުރިހައި ކަމެއްގައި ވެސް، اللهُ سُبحَانَهُ وَتَعَالَىގެ އަމުރުފުޅަށް ކިޔަމަންތެރިވާން އެބައިމީހުންނަށް ޖެހެއެވެ. ވުމާއެކު، اللهُ سُبحَانَهُ وَتَعَالَى އަމުރުކުރެއްވި ކޮންމެ ކަމެއް މުސްލިމުން ކުރާނެތެވެ.[1] \nމި އާޔަތް ބާވައިލެއްވުނު ސަބަބު:\nސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވުމަށް ފަހު، ސޯޅަ ނުވަތަ ސަތާރަ މަސް ދުވަސް ވާނދެން بَيْتُ الْمَقْدِسއާވީ ފަރާތަށް ކުރިމަތިލައްވައިގެން ހުންނަވައި ނަމާދުފުޅުކުރެއްވިއެވެ. އޭރު، އެ މާތް ރަސޫލާ އުންމީދުކުރައްވާ ގޮތަކަށް ވެފައި އޮތީ، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމެވެ. ވުމާއެކު سُورَةُ الْبَقَرَةގެ 144ވަނަ އާޔަތް ބާވައިލައްވައި، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމަށް، ކައު އިތުރު ރަސޫލާއަށް اللهُ سُبحَانَهُ وَتَعَالَى އަމުރުކުރެއްވިއެވެ. އަދި كَعْبَةُ اللَّهِ ގެފުޅަށް ކުރިމަތިލައިގެން ތިބެ ނަމާދުކުރުމަށް މުސްލިމުންނަށް ވެސް އަމުރުކުރެއްވިއެވެ.\nދެން އެއަށްފަހު، ކީރިތި ރަސޫލާއާއި އެ ރަސޫލާގެ އަޞްޙާބުން كَعْبَةُ اللَّهِ ގެފުޅަށް ކުރިމަތިލައްވައިގެން ތިއްބަވައި ނަމާދުފުޅުކުރައްވާން ފެއްޓެވުމުން ޔަހޫދީން ބުންޏެވެ. ”بَيْتُ الْمَقْدِسއާ ވީ ފަރާތަށް ކުރިމަތިލައިގެން ތިބެ ނަމާދުކުރި މުސްލިމުން އެ ޤިބްލައިން އަނބުރައިލީ ކޮންކަމެއްބާވައެވެ؟“ އެ ފަދައިން އެބައިމީހުން ބުނުމުން، އެބައިމީހުންގެ އެ ބަހަށް ރައްދުދެއްވައި، މި އާޔަތް ބާވައިލެއްވުނު ކަމުގައި ރިވާވެގެންވެއެވެ.[2] ","[1] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[2] الْجَامِعُ لِأَحْكَامِ الْقُرْآنِ لِلْإمَامِ الْقُرْطُبِي"],["(143) އޭ މުސްލިމުންނޭވެ! ޞައްޙަ ދީނުގެ މަގަށް ތިޔަބައިމީހުންނަށް ހިދާޔަތުދެއްވައި، ތިމަން إِلٰهُ ރުހިވޮޑިގަންނަވާ ޤިބްލައެއް ތިޔަބައިމީހުންނަށް ޓަކައި ލައްވައި، ގިނަގުނަ ނިޢުމަތްތައް ތިމަން إِلٰهُ ތިޔަބައިމީހުންނަށް ދެއްވީމެވެ. އަދި ހަމަ އެ ފަދައިންމެ، ތިމަން إِلٰهُ ތިޔަބައިމީހުން ލެއްވީ، އެންމެހައި އުންމަތްތަކުގެ ތެރެއިން އެންމެ ޢަދްލުވެރި، އެންމެ ހެޔޮލަފާ، އެންމެ މެދުމިން އުންމަތްކަމުގައެވެ. އެއީ، އެންމެހައި ރަސޫލުންނާ ޙަވާލުކުރެއްވުނު ރިސާލަތުވެސް، އެ ރަސޫލުންގެ އުންމަތްތަކުގެ އެންމެހައި މީސްތަކުންނަށް، އެ ރަސޫލުން ރައްދުކޮށްދެއްވި ކަމުގެ މައްޗަށް، އާޚިރަތް ދުވަހުން ހެކިވާ ބަޔަކު ކަމުގައި ތިޔަބައިމީހުން ވުމަށް ޓަކައެވެ.އަދި مُحَمَّدُ ﷺ ވެސް، އެ ރަސޫލާއާ ޙަވާލުކުރެއްވުނު ރިސާލަތު، އެ ރަސޫލާގެ ޒަމާނުން ފެށިގެން ދުނިޔެ ނިމެންދެން އަންނާނޭހައި ބަޔަކަށް ލިބޭނޭ ގޮތަށް މީސްތަކުންނަށް ރައްދުކޮށްދެއްވިކަމުގެ މައްޗަށް، އާޚިރަތް ދުވަހުން ހެކިވާ ހެކިވެރިއަކު ކަމުގައި އެ ރަސޫލާ ވުމަށް ޓަކައެވެ.\nއޭ ރަސޫލާއެވެ! އިބަ ރަސޫލާ ނަމާދުކުރައްވާއިރު، މީގެ ކުރީން، އިބަ ރަސޫލާ ކުރިމަތިލައްވައި އުޅުއްވި ޤިބްލަކަމުގައިވާ بَيْتُ الْمَقْدِسُގެ ބަދަލުގައި، މައްކާގައިވާ كَعْبَةُ اللهِ ގެފުޅަށް ކުރިމަތިލައްވައިގެން ނަމާދުކުރެއްވުން ޝަރްޢުކުރެއްވީ، އިބަ ރަސޫލާއާ ތަބާވެ ކިޔަމަންވެ، އިބަ ރަސޫލާ ކުރިމަތިލައްވާ ފަރާތަކަށް ކުރިމަތިލައިގެން ތިބެ، ނަމާދުކުރަނީ ކޮން ބަޔަކު ކަން ހާމަކުރެއްވުމަށާއި، އެ ކަން ޤަބޫލުނުކޮށް މުރުތައްދުވަނީ ކޮން ބަޔަކު ކަން ވެސް ހާމަކުރެއްވުމަށް ޓަކައެވެ.\nޝައްކެއްނެތެވެ. މުސްލިމުންގެ ޤިބްލައަކީ كَعْبَةُ اللهِ ގެފުޅުކަމުގައި ލައްވައި އެ ކަން އެ ގޮތަށް ޝަރްޢުކުރެއްވުމުން، އެ ކަން ޤަބޫލުނުކޮށް މުރްތައްދުވި މީހުންނަކީ، އީމާންކަން ބަލިކަށިވުމުގެ ސަބަބުން އެ ބަޔެއްގެ ހިތަށް ޝައްކުތައް ވަދެ،\nއެ ހިތްތަކުގައި ނިފާޤުކަމުގެ ބަލިމަޑުކަން އަށަގެންފައި ތިބި މީހުންނެވެ. އަދި ހަމަކަށަވަރުން، بَيْتُ الْمَقْدِسގެ ބަދަލުގައި، كَعْبَةُ اللهِ ގެފުޅަކީ މުސްލިމުންގެ ޤިބްލަކަމުގައި ލެއްވުމުން އެ ކަން ވެގެން ދިއައީ، މަގުފުރެދިފައިވާ މީހުންނަށާއި އީމާންކަން ބަލިކަށި މީހުންނަށް ނުހަނު ބޮޑު ކަމަކަށެވެ. ނަމަވެސް، اللهُ سُبحَانَهُ وَتَعَالَى އެ ބަޔަކަށް ތެދުމަގުދައްކަވައި އީމާންވުމުގެ ހެޔޮ ތައުފީޤުދެއްވި އިޚްލާޞްތެރި މުސްލިމުންނަށް އެ ކަން ވެގެން ދިއައީ ނުހަނު ލުއިފަސޭހަ ކަމަކަށެވެ. އޭ މުސްލިމުންނޭވެ! އަދި ތިޔަބައިމީހުން، اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ ރަސޫލާއާ ތަބާވެ، އަދި ތިޔަބައިމީހުންގެ ފުރަތަމަ ޤިބްލަ بَيْتُ الْمَقْدِسއާ ވީ ފަރާތަށް ކުރިމަތިލައިގެން ތިބެ ތިޔަބައިމީހުން ކުރި ނަމާދުތަކާއި، ތިޔަބައިމީހުން ކުރި އެހެނިހެން އަޅުކަން ގެއްލެނިކުރައްވާކަށެއް، اللهُ سُبحَانَهُ وَتَعَالَى އެދިވޮޑިއެއް ނުގަންނަވަތެވެ. ހަމަކަށަވަރުން، اللهُ سُبحَانَهُ وَتَعَالَىއީ މީސްތަކުންގެ މައްޗަށް ނުހަނު އޯގާވަންތަ އަދި އެބައިމީހުންނަށް ގިނަގުނަ ރަޙްމަތްލައްވާ إِلٰهُ ކަން ކަށަވަރެވެ.[3] \nދަންނާށެވެ! ޢަޤީދާގެ މައްސަލަތަކާއި، އަޅުކަމުގެ ކަންތައްތަކާއި، އެންމެހައި މުޢާމަލާތުތަކުގައި، އެންމެ މެދުމިން އުންމަތަކީ، مُحَمَّدُ ﷺގެ އުންމަތެވެ. އެހެނީ، ތައުރާތުގައިވާ ޙުކުމްތަކަށް ބަލާއިރު، މަސްކެއުމަށް ޓަކައި ކަތިލެވުނުކަމުގައި ވިއަސް، ގެރިބަކަރީގެ ސަރުބީގެ ތެރެއިން އެ ތަކެތީގެ މަހާ އެކުވެފައި ހުރުމުގެ ސަބަބުން ވަކީން ކަނޑައި ނުނެގޭ ގޮތަށް ހުންނަ ސަރުބީ ފިޔަވައި، އެހެން ސަރުބީ ބޭނުންކުރުން ޔަހޫދީންނަށް ޙަރާމްކުރެއްވުނެވެ.\nއަދި އަޅުކަންކުރުމަށް ޓަކައި ބިނާކުރެވި، އަޅުކަންކުރުމަށް ޚާއްޞަކުރެވިފައިވާ ތަންތަން ނޫން އެހެން ތަނެއްގައި އަޅުކަންކުރުން އެބައިމީހުންނަށް މަނާކުރެއްވުނެވެ. އަދި ފެން ނޫން އެހެން އެއްޗަކުން ޙަދަޘުއެރެގަތުން ވެސް އެބައިމީހުންނަށް މަނާކުރެއްވުނެވެ. ވުމާއެކު، ތައުރާތުގައިވާ ގިނަ ޙުކުމްތަކަކީ، އަދާކުރާން އުނދަގޫވެފައި އުފުލާން ނުހަނު ބުރަ ޙުކުމްތަކެކެވެ. އެއީ، އެބައިމީހުންގެ ކިބައިގައި ހުރި ހަރުކަށިކަމާއި ނުކިޔަމަންތެރިކަމުގެ ސަބަބުން، އެބައިމީހުންނަށް، اللهُ سُبحَانَهُ وَتَعَالَى ކަނޑައެޅުއްވި ޢުޤޫބާތެކެވެ. ނަމަވެސް، اللهُ سُبحَانَهُ وَتَعَالَىގެ ނަންފުޅުގަނެވި، ބިސްމިކިޔައިގެން ކަތިލެވޭ ގެރިބަކަރީގެ ހުރިހައި ސަރުބީއެއް ބޭނުންކުރުން މުސްލިމުންނަށް ހުއްދަކުރެއްވުނެވެ.\nއަދި ކޮންމެ ތަނެއްގައި ތިބެ ނަމާދުކުރުން ވެސް މުސްލިމުންނަށް ހުއްދަކުރެއްވުނެވެ. އެއީ، ނަޖިހެއް ނެތް ޠާހިރު ތަނެއް ކަމުގައި އެ ތަން ވާނަމައެވެ. އަދި ބިމުގެ ވެލީން، ޙަދަޘުއެރެގަތުން މުސްލިމުންނަށް ހުއްދަކުރެއްވުނެވެ. އެއީ، ނަޖިހެއް ނެތް ޠާހިރު ވެއްޔެއް ކަމުގައި އެ ވެލި ވާނަމައެވެ. ވުމާއެކު، ކީރިތި ޤުރްއާނުގައިވާ ޙުކުމްތަކަކީ ތައުރާތުގައި ވާފަދަ ހަރުކަށި ޙުކުމްތަކެއް ވެސް ނޫނެވެ. އަދި އިސްލާމް ދީނަކީ ނަޞާރާ ދީން ފަދަ ދީނެއް ވެސް ނޫނެވެ. އެހެނީ، އެ ދީނުގައިވާ ގޮތުން، މީހަކު މަރައިފި ނަމަ، ޤިޞާޞުހިފުމެއް ނެތި، އޭނާއަށް ޢަފޫކުރުން ނޫން އެހެން ގޮތެއް ނުވެއެވެ. ނަމަވެސް، އިސްލާމް ދީނުގައި اللهُ سُبحَانَهُ وَتَعَالَى ވަނީ، މަރުގެ ބަދަލުގައި ޤިޞާޞުހިފުމާއި، ދިޔަނެގުމާއި، ޢަފޫކުރުމާއި، މި ތިން ގޮތުންކުރެ މަރުވި މީހާގެ ވާރުތަވެރީން ބޭނުން ގޮތެއް އިޚްތިޔާރުކުރުން ހުއްދަކުރައްވައިފައެވެ. ވުމާއެކު، ކީރިތި ޤުރްއާނުގައިވާ ޙުކުމްތަކަކީ އިންޖީލުގައި ވާފަދަ، ލުއި ޙުކުމްތަކެއް ވެސް ނުމެނޫންމެއެވެ.\nއަދި ކިއެއްތަ! އެންމެހައި ރަނގަޅު ޠާހިރު ކާބޯތަކެއްޗާއި، އުނުފޭރާމާއި، ރަނގަޅު އެންމެހައި ކަންތައްތައް، އިސްލާމް ދީނުގައި މުސްލިމުންނަށް ޙަލާލުކުރައްވައި، ގެއްލުންހުރި ތަކެއްޗާއި ފާޙިޝު ޢަމަލުތައް އެބައިމީހުންނަށް ޙަރާމްކުރައްވައި، އިސްލާމީ އުންމަތަކީ މެދުމިން އުންމަތެއް ކަމުގައި، ﷲُ سُبحَانَهُ وَتَعَالَى ލެއްވިއެވެ.\nއަދި ނަޞާރާއިން، عِيسَى عَلَيهِ السَّلَامُއަށް ޢިއްޒަތާއި ޝަރަފު އެރުވުމުގެ ގޮތުން، إِلٰهُ ވަންތަކަމުގެ ދަރަޖައަށް އެ ރަސޫލާ ގެންދިއަ ފަދައިން، ރަސޫލުންނަށް ޢިއްޒަތާއި ޝަރަފު އެރުވުމުގެ ގޮތުން އެއްވެސް ރަސޫލަކު، إِلٰهُ ވަންތަކަމުގެ ދަރަޖައަށް، މުސްލިމުން ގެންގޮސްފައެއް ނުވެއެވެ. އަދި ނުވެސް ގެންދާނެއެވެ. އަދި ބައެއް ނަބިއްޔުން ޝަހީދުކޮށް، އަނެއްބައި ނަބިއްޔުންނާ މެދު ހަރުކަށިކޮށް ކަންތައްކޮށް، ނަބިއްޔުންގެ މެދުގައި ނުހަނު ތަފާތުކޮށް، ޔަހޫދީން ކަންތައްކުރި ފަދައިން، އެއްވެސް ނަބިއްޔަކާ މެދު ތަފާތުކުރުމަކީ މުސްލިމުން ކުރާ އަދި ކުރާނެ ކަމެއް ވެސް ނޫނެވެ.\nމި އާޔަތް ބާވައިލެއްވި ސަބަބު:\nމި އާޔަތުގައި އަންގަވައިފައި މިވާ، وَمَا كَانَ اللَّهُ لِيُضِيعَ إِيمَانَكُمْ ﭐ މާނައީ: ”ތިޔަބައިމީހުންގެ އީމާންތެރިކަން އަދި بَيْتُ الْمَقْدِسއާ ވީ ފަރާތަށް ކުރިމަތިލައިގެން ތިބެ ތިޔަބައިމީހުން ކުޅަ ނަމާދުތައް ގެއްލެނިކުރައްވާކަށް، اللهُ سُبحَانَهُ وَتَعَالَى އިރާދަކުރައްވައިފައެއް ނުވެއެވެ.“ މި ބަސްފުޅު ބާވައިލެއްވި ސަބަބާ މެދު، ރިވާވެގެންވެއެވެ. ކީރިތި ރަސޫލާއަށާއި އެ ރަސޫލާގެ އަޞްޙާބުންނަށް، كَعْبَةُ اللَّهِ ގެފުޅަށް ކުރިމަތިލައްވައިގެން ނަމާދުފުޅުކުރައްވާން، اللهُ سُبحَانَهُ وَتَعَالَى އަމުރުކުރެއްވުމުން، އަޞްޙާބުން ދެންނެވިއެވެ.\nއޭ اللهُ سُبحَانَهُ وَتَعَالَىގެ ރަސޫލާއެވެ! بَيْتُ الْمَقْدِسއާ ވީ ފަރާތަށް ކުރިމަތިލައިގެން ނަމާދުކޮށްކޮށް ތިއްބައި މަރުވެގެންދިޔަ، އަޅުގަނޑުމެންގެ އަޚުންނާ މެދު އޮތީ ކޮންގޮތެއްތޯއެވެ؟ މި ފަދައިން ދެންނެވުމުން މި އާޔަތް ބާވައިލެއްވުނުކަމުގައި ރިވާވެގެންވެއެވެ.[4] ","[3] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[4] الْجَامِعُ لِأَحْكَامِ الْقُرْآنِ لِلْإِمِامِ الْقُرْطُبِي"],["(144) އޭ ރަސޫލާއެވެ! ޤިބްލައާމެދު ވަކިގޮތެއް ކަނޑައަޅުއްވައި ވަޙީބާވައިލެއްވުމުގެ އިންތިޒާރުގައި ހުންނަވައިގެން، އުޑާދިމާއަށް ބައްލަވައި އިބަ ރަސޫލާގެ މޫނުފުޅު އެކި ފަރާތްފަރާތަށް އަނބުރުއްވަވާތަން، ހަމަކަށަވަރުން، ތިމަން إِلٰهُ ދެކެވޮޑިގެންވަމެވެ. ފަހެ ހަމަކަށަވަރުން، بَيْتُ الْمَقْدِسގެ ބަދަލުގައި އިބަ ރަސޫލާ ރުހިވަޑައިގަންނަވާނޭ އަދި އުފައުފުޅުކުރައްވާނޭ ޤިބްލައަކަށް، ތިމަން إِلٰهُ، އިބަ ރަސޫލާ ކުރިމަތިކުރައްވާހުށީމެވެ. އެ ޤިބްލައަކީ، ޙުރްމަތްތެރިކުރެއްވިގެންވާ كَعْبَةُ اللهِ ގެފުޅެވެ. ވީމާ، ޙުރްމަތްތެރި މައްކާގައިވާ كَعْبَةُ اللهِ ގެފުޅަށް ކުރިމަތިލައްވައިގެން ހުންނަވައި، އިބަ ރަސޫލާ ނަމާދު ކުރައްވާށެވެ! އޭ މުސްލިމުންނޭވެ! ކޮންމެ ތަނެއްގައި ތިޔަބައިމީހުން ވިއަސް، ނަމާދު ކުރާ އިރު ތިޔަބައިމީހުން ވެސް كَعْبَةُ اللهِ ގެފުޅަށް ކުރިމަތިލާށެވެ! އަދި ހަމަކަށަވަރުން، އިބަ ރަސޫލާ ނަމާދުފުޅު ކުރައްވާ އިރު، بَيْتُ الْمَقْدِسގެ ބަދަލުގައި، كَعْبَةُ اللهِ ގެފުޅަށް ކުރިމަތިލެއްވުމަށް، ތިމަން إِلٰهُ ކުރެއްވި އަމުރުފުޅަކީ ޙައްޤު ތެދު އަމުރުފުޅެއް ކަން، ޔަހޫދީންނާއި ނަޞާރާއިންގެ ފޮތްތަކުން އެބައިމީހުންނަށް ރަނގަޅަށް އެނގޭނޭ ކަމީ ކަށަވަރު ކަމެކެވެ.\nއަދި ޤިބްލަ ބަދަލުކުރެއްވުމާ މެދު އިޢުތިރާޟުކޮށް، ޙައްޤަށް ފުރަގަސްދީ އުޅޭ މީހުންގެ ކަންތަކާ މެދު، اللهُ سُبحَانَهُ وَتَعَالَى ޣާފިލުވެ ވޮޑިގެނެއް ނުވެއެވެ. އެހެންކަމުން، އެ ކަންތައްތަކުގެ ފުރިހަމަ ސަޒާ އެބައިމީހުންނަށް އެ إِلٰهُ ދެއްވާނެތެވެ.[6] ދަންނާށެވެ! ސަލާމާއި ޞަލަވާތްލެއްވި ކައު އިތުރު ރަސޫލާ މަދީނާއަށް ހިޖްރަކުރެއްވުމަށް ފަހު، ސޯޅަ ނުވަތަ ސަތާރަ މަސް ދުވަސް ވާނދެން بَيْتُ الْمَقْدِسއާ ވީ ފަރާތަށް ކުރިމަތިލައްވައިގެން ހުންނަވައި ނަމާދުފުޅުކުރެއްވިއެވެ. އޭރު، އެ މާތް ރަސޫލާ އުންމީދުކުރައްވާ ގޮތަކަށް ވެފައި އޮތީ، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމުވެ. ވުމާއެކު، މި އާޔަތް ބާވައިލައްވައި، كَعْبَةُ اللَّهِ ގެފުޅަށް ކުރިމަތިލައްވައިގެން ހުންނަވައި ނަމާދުފުޅުކުރެއްވުމަށް، ކައު އިތުރު ރަސޫލާއަށް، اللهُ سُبحَانَهُ وَتَعَالَى އަމުރުކުރެއްވިއެވެ.[5] ","[6] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[5] الْجَامِعُ لِأَحْكَامِ الْقُرْآنِ لِلْإمَامِ الْقُرْطُبِي"],["(145) އަދި ނަމާދުކުރާ އިރު، كَعْبَةُ اللهِ ގެފުޅަށް ކުރިމަތިލުމަކީ، اللهُގެ ޙަޟްރަތުންއައި ޙައްޤު ތެދު ގޮތް ކަމުގެ މައްޗަށް، ކޮންމެފަދަ ހެއްކަކާއި ދަލީލެއް، އިބަ ރަސޫލާ ގެންނެވި ކަމުގައި ވިއަސް، ތައުރާތާއި އިންޖީލު ދެއްވުނު މީހުން، އިބަ ރަސޫލާގެ ޤިބްލައަށް ކުރިމަތިލައި އިބަ ރަސޫލާއާ ތަބާނުވާނޭ ކަން ކަށަވަރެވެ. އެއީ، އެބައިމީހުންގެ ކިބައިގައި ހުރި ދެކޮޅުވެރިކަމާއި ބޮޑާކަމުންނެވެ.\nއަދި މީގެފަހުން، އެބައިމީހުންގެ ޤިބްލައަށް ކުރިމަތިލެއްވުމުގައި ވިއަސް އަދި އެ ނޫން އެހެން ކަމެއްގައި ވިއަސް އެބައިމީހުންނާ ތަބާވެވަޑައިގަންނަވާނޭ ބޭފުޅަކު ކަމުގައި އިބަ ރަސޫލާ ނުވެއެވެ. އަދި ޔަހޫދީންނަކީ، ނަޞާރާއިންގެ ޤިބްލައަށް ކުރިމަތިލައި އެބައިމީހުންނާ ތަބާވާނޭ ބަޔަކު ކަމުގައި ނުވެއެވެ. އަދި ނަޞާރާއިންނަކީ، ޔަހޫދީންގެ ޤިބްލައަށް ކުރިމަތިލައި އެބައިމީހުންނާ ތަބާވާނޭ ބަޔަކު ކަމުގައި ވެސް ނުވެއެވެ. ސަބަބަކީ، ޔަހޫދީންގެ ނަޒަރުގައި ނަޞާރާއިންނަކީ ކާފިރުންނެވެ. އަދި ނަޞާރާއިންގެ ނަޒަރުގައި ޔަހޫދީންނަކީ ކާފިރުންނެވެ. އަދި ވަޙީގެ ޛަރީޢާއިން، ޙައްޤާއި ބާޠިލު ވަކިކޮށްދެނިވި ޢިލްމު، އިބަ ރަސޫލާއަށް ލިބިވަޑައިގަތުމުން، އިބަ ރަސޫލާ ހުންނެވީ ޙައްޤު ގޮތުގައި ކަން އެނގިވަޑައިގަތުމަށް ފަހު، ޤިބްލައާ އަދި އެ ނޫން އެހެން ކަމެއްގައި ވިއަސް، އަހްލުކިތާބީންގެ އެދުމާ އެއްގޮތަށް ކަންތައްކުރައްވައި އެބައިމީހުންނާ ތަބާވެވަޑައިގެންފި ނަމަ، އިބަ ރަސޫލާ ވެވަޑައިގަންނަވާހުށީ އަމިއްލަ ނަފްސަށް އަނިޔާވެރިވާ މީހުންގެ ތެރެއިންކަން ކަށަވަރެވެ.\nދަންނާށެވެ! މި އާޔަތުގައި މުޚާޠަބުކުރެއްވިފައި ވަނީ ކީރިތި ރަސޫލާއާ ކަމުގައި ވިއަސް، މިއީ މުޅި އިސްލާމީ އުންމަތަށް އައިސްފައިވާ އިލާހީ އަމުރުފުޅުކެވެ.[7] ","[7] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(146) ތިމަން إِلٰهُ، އެ ބަޔަކަށް ތައުރާތު ދެއްވި ޔަހޫދީންގެ ޢިލްމުވެރީންނާ އަދި އެ ބަޔަކަށް އިންޖީލު ދެއްވި ނަޞާރާއިންގެ ޢިލްމުވެރީން، އެބައިމީހުންގެ އުފަންދަރީން ދަންނަ ފަދައިން، އިބަ ރަސޫލާއަކީ ޙައްޤު ރަސޫލަކު ކަން ދަންނާނެތެވެ.\nއަދި، އިބަ ރަސޫލާ ގެންނެވި ޤުރްއާނަކީ، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވިގެންވާ ފޮތެއް ކަމާއި، އެ ފޮތުގައި ވަނީ ޙައްޤު ތެދު ގޮތް ކަން ވެސް ދަންނާނެތެވެ. އެއީ، އެ ދެބައިމީހުންގެ ތެރެއިން ކޮންމެ ބަޔެއްގެ ފޮތުގައި ވެސް، مُحَّمَدُ ﷺގެ ސިފަފުޅުތައް ލިޔެވި ބަޔާންވެފައި ވާތީއެވެ. އަދި ހަމަކަށަވަރުން، އެ ކަންކަން އެބައިމީހުންގެ ފޮތްތަކުން ރަނގަޅަށް އެނގިގެން ތިބެ މެ، އެބައިމީހުންގެ ގިނަ ޢިލްމުވެރީން އެ ކަންކަން ސިއްރުކޮށް ވަންހަނާކުރާ ކަން ކަށަވަރެވެ. އެއީ، އެބައިމީހުންގެ ކިބައިގައި ހުރި ދެކޮޅުވެރިކަމާއި ބޮޑާކަމުންނެވެ.[8] \nދަންނާށެވެ! بَيْتُ الْمَقْدِسގެ ބަދަލުގައި މުސްލިމުންގެ ޤިބްލައަކީ كَعْبَةُ اللهِ ގެފުޅުކަމުގައި ލެއްވުން އެއީ، اللهُ سُبحَانَهُ وَتَعَالَىގެ ޙަޟްރަތުން އައި ޙައްޤު ތެދު ގޮތް ކަން ވެސް ޔަހޫދީންނާއި ނަޞާރައިންގެ ޢިލްމުވެރީން ރަނގަޅަށް ދަންނާނެތެވެ.","[8] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَتَفْسِيرُ تَيْسِيرِ الْكَرِيمِ الرَّحْمنِِ لِلْإمَامِ\nعَبْدِ الرَّحْمنِ السَّعْدِي"],["(147) އޭ ރަސޫލާއެވެ! كَعْبَةُ اللهِ ގެފުޅަށް ކުރިމަތިލައްވައިގެން ނަމާދުކުރެއްވުމާ ބެހޭ ގޮތުން، އިބަ ރަސޫލާއަށް ބާވައިލެއްވުނު ވަޙީ ބަސްފުޅުގައި އެ ވަނީ، އިބަ ރަސޫލާގެ ވެރި إِلٰهُ އެންގެވި ޙައްޤު ގޮތެވެ. ވީމާ، އިބަ ރަސޫލާއަށް ބާވައިލެއްވޭ ވަޙީ ބަސްފުޅުގައި ގަދައަށް ހިފަހައްޓަވާށެވެ! އަދި އެއްވެސް ޙާލެއްގައި، އެ ވަޙީ ބަސްފުޅާ މެދު ޝައްކުކުރާ މީހުންގެ ތެރެއިން އިބަ ރަސޫލާ ވެވަޑައިނުގަންނަވާށެވެ! ހަމަކަށަވަރުން، އިބަ ރަސޫލާ ހުންނެވީ ޙައްޤު ގޮތުގައެވެ. މަގުފުރެދިފައި ތިބީ އިބަ ރަސޫލާގެ ޢަދާވާތްތެރީންނެވެ.[9]","[9] الْجَامِعُ لِأحْكَامِ الْقُرْآنِ لِلْإمِامِ الْقُرْطُبِي وَالتَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي"],["(148) އަދި ކޮންމެ އުންމަތެއްގެ ބަޔަކަށް ވެސް، ނަމާދުކުރާ އިރު އެ ބަޔަކު ކުރިމަތިލާންޖެހޭ ޤިބްލައެއް ވެއެވެ. އަދި މުސްލިމުންގެ ކުރީގެ ޤިބްލަ ބަދަލުވި ނަމަވެސް، އެންމެ ބޮޑު އަދި އެންމެ މުހިންމު ކަމަކީ، އިސްލާމް ދީނުގައިވާ ގޮތަށް، ހެޔޮ ޢަމަލުތައް ފުރިހަމައަށް އަދާކުރުމާއި، ހެޔޮ ކަންތައްތަކަށް އަމުރުކުރުމާއި، ނުބައި ކަންތައްތަކުން ދުރުވުމާއި، ނުބައި ކަންތައްތައް ނަހީކުރުމުގައި، އެކަކަށް ވުރެން އަނެކަކު ކުރިއަރައި ދިއުމަށް ވާދަކުރުމެވެ.\nއޭ މުއުމިނުންނޭވެ! ވީމާ، ތިޔަބައިމީހުންގެ ތެރެއިން ކޮންމެ މީހަކުމެ، ހެޔޮ ކަންތައްތަކަށް އަމުރުކޮށް، ނުބައި ކަންތައްތައް ނަހީކޮށް، اللهُ سُبحَانَهُ وَتَعَالَىގެ މަގުގައި ހޭދަކޮށް، ހެޔޮ ޢަމަލުތައް ކުރުމުގައި އެކަކަށްވުރެ އަނެކަކު ކުރިއަރައި ދިއުމަށް އަވަސްވެގަންނާށެވެ! އަދި ދުނިޔަވީ ޙަޔާތުގައި، ތިޔަބައިމީހުން ކޮންމެ ތަނެއްގައި އުޅުނުކަމުގައި ވިއަސް، اللهُ سُبحَانَهُ وَتَعَالَى ތިޔަބައިމީހުން އެންމެން، ޤިޔާމަތް ދުވަހުން އެއްތަނަކަށް އެއްކުރައްވައި މަޙްޝަރުގެ މައިދާނަށް ޖަމާކުރައްވާނެތެވެ. އެއީ، އެންމެހައި މީސްތަކުންގެ ޙިސާބުބައްލަވައި ހެޔޮ ކަންތައްތައް ކުޅަ މީހުންނަށް ޘަވާބުދެއްވައި، ނުބައި ކަންތައްތައް ކުޅަ މީހުންނަށް ޢަޛާބުދެއްވުމަށް ޓަކައެވެ. ހަމަކަށަވަރުން، اللهُ سُبحَانَهُ وَتَعَالَىއީ ކޮންމެ ކަމަކަށް ކުޅަދުންވަންތަ إِلٰهއެވެ.[10] ","[10] التَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(149) އޭ ރަސޫލާއެވެ! އިބަ ރަސޫލާ ދަތުރުފުޅަކަށް ނުކުމެވަޑައިގަތުމަށް ފަހު، ދަތުރުފުޅުމަތީގައި ކޮންމެ ތަނެއްގައި ހުންނެވި ކަމުގައި ވިއަސް އަދި ކޮންމެ ތަނެއްގައި ޤާއިމުވެވަޑައިގެން ހުންނެވި ކަމުގައި ވިއަސް، ނަމާދުފުޅުކުރައްވަނީ ނަމަ، ޙުރްމަތްތެރިވެގެންވާ މައްކާގައިވާ ޙުރްމަތްތެރިކަން ބޮޑު، كَعْبَةُ الله ގެފުޅަށް، އިބަ ރަސޫލާ ކުރިމަތިލައްވާށެވެ! އަދި ހަމަކަށަވަރުން، އިބަ ރަސޫލާގެ ވެރި إِلٰهُގެ ޙަޟްރަތުން ބާވައިލެއްވުނު ވަޙީގައި، كَعْبَةُ الله ގެފުޅަށް ކުރިމަތިލެއްވުމަށް އަމުރުކުރައްވައިފައި އެ ވަނީ ޙައްޤު ގޮތް ކަން ކަށަވަރެވެ. އަދި އެއީ، އިބަ ރަސޫލާއާއި އިބަ ރަސޫލާގެ އުންމަތުގެ މީހުންނަށް ޓަކައި، ކަނޑައެޅުއްވުނު ޙައްޤު ޤިބްލަ ކަން ކަށަވަރެވެ. އަދި ތިޔަބައިމީހުން ޢަމަލުކުރާގޮތާއި އެ ޢަމަލުތަކާމެދު، اللهُ سُبحَانَهُ وَتَعَالَى ޣާފިލުވެވޮޑިގެނެއް ނުވެއެވެ. ވީމާ، އެ ޢަމަލުތަކަށް ލިބެންވާ ޙައްޤު ޖަޒާ އެ إِلٰهُ ތިޔަބައިމީހުންނަށް ދެއްވާނެތެވެ.[11]","[11] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(150) އޭ ރަސޫލާއެވެ! އިބަ ރަސޫލާ ދަތުރުފުޅަކަށް ނުކުމެވަޑައިގަތުމަށް ފަހު، ދަތުރުފުޅުމަތީގައި ކޮންމެ ތަނެއްގައި ހުންނެވި ކަމުގައި ވިއަސް، އަދި ކޮންމެތަނެއްގައި ޤާއިމުވެވަޑައިގެން ހުންނެވި ކަމުގައި ވިއަސް، ނަމާދުފުޅުކުރައްވަނީ ނަމަ، ޙުރްމަތްތެރިވެގެންވާ މައްކާގައިވާ ޙުރްމަތްތެރިކަން ބޮޑު، كَعْبَةُ اللهِ ގެފުޅަށް، އިބަ ރަސޫލާ ކުރިމަތިލައްވާށެވެ!\nއޭ މުސްލިމުންނޭވެ! އަދި ކޮންމެ ތަނެއްގައި ތިޔަބައިމީހުން ތިބިކަމުގައި ވިއަސް، ނަމާދުކުރާ އިރު ތިޔަބައިމީހުން كَعْبَةُ اللهِ ގެފުޅަށް ކުރިމަތިލާށެވެ! كَعْبَةُ اللهِ ގެފުޅަށް ކުރިމަތިލައިގެން ތިބެ ނަމާދުކުރުމަށް ތިޔަބައިމީހުންނަށް އެންގެވީ، އެއްވެސް ހަމައަކަށް ބަލައިލުމެއްނެތި، ދެކޮޅުވެރިވެ އަނިޔާވެރިވުމުގެ ގޮތުން، ތިޔަބައިމީހުންނާ ޖަދަލުކޮށް އުޅޭ ޔަހޫދީންނާއި މުޝްރިކުން ފިޔަވައި އެހެނިހެން މީސްތަކުންނަށް، ޤިބްލައާމެދު ތިޔަބައިމީހުންގެ މައްޗަށް ދައްކާނޭ އެއްވެސް ޙުއްޖަތެއް ދަލީލެއް ނުވުމަށް ޓަކައެވެ. ދަންނާށެވެ! ދީނުގެ ކަންތައްތަކުގައި، އެއްވެސް ހަމައަކަށް ބަލައިލުމެއް ނެތި ތިޔަބައިމީހުންނާ ދެކޮޅުވެރިވެ އަނިޔާވެރިވާ ޔަހޫދީންނާއި މުޝްރިކުންނަކީ، ކިތަންމެ ގިނަ ޙުއްޖަތްތަކަކާއި، ދަލީލުތަކަކާއި، ހެތިތަކެއް ފެނުނުކަމުގައި ވިއަސް، އެބައިމީހުންގެ ކިބައިގައި އެ ހުރި ދެކޮޅުވެރިކަމާއި އަނިޔާވެރިކަން ދޫކުރާނޭ ބައެއް ނޫނެވެ. އަދި ކިއެއްތަ! އެބައިމީހުންނަކަށް ޙައްޤު ގޮތް ވިސްނައެއް ވެސް ނުދެވޭނެތެވެ.\nވީމާ، ތިޔަބައިމީހުންނާ ދެކޮޅުވެރިވެ އަނިޔާވެރިވާ ޔަހޫދީންނާއި މުޝްރިކުން ދެކެ ތިޔަބައިމީހުން ބިރުނުގަންނާށެވެ! އަދި އަނިޔާވެރިވާ އެހެން ބަޔަކު ދެކެ ވެސް، ތިޔަބައިމީހުން ބިރުނުގަންނާށެވެ! އަދި ތިމަން إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތަކުން ދުރުވެ ރައްކައުތެރިވެ، ހަމައެކަނި ތިމަން إِلٰهُ ދެކެ ތިޔަބައިމީހުން ބިރުވެތިވާށެވެ! ފަހެ، ތިޔަބައިމީހުންނަށް ޓަކައި، ތިމަން إِلٰهُ، ޤިބްލަ ބަދަލުކުރެއްވީ، ތިމަން إِلٰهُގެ ނިޢުމަތް ތިޔަބައިމީހުންގެ މައްޗަށް ފުރިހަމަ ކުރެއްވުމަށާއި، މުސްލިމުންނާ އަދި އެހެނިހެން އުންމަތްތަކުގެ މީހުންނާ ތަފާތުކުރައްވައި ވަކިކުރެއްވުމަށް ޓަކައެވެ.\nއަދި މީސްތަކުންނަށް ޓަކައި، ތިމަން إِلٰهُ ލެއްވި އެންމެ މާތް ޤިބްލަ ތިޔަބައިމީހުންނަށް ދެއްވުމަށް ޓަކައި ކަން ކަށަވަރެވެ. އަދި ތިމަން إِلٰهُ، ތިޔަބައިމީހުންނަށް ޓަކައި އެންމެ ފުރިހަމަ ޝަރީޢަތް ބާވައިލެއްވީ، ޙައްޤުގެ މަގަށް ހިދާޔަތު ލިބި، ތިޔަބައިމީހުން ތެދުމަގު ލިބިގަތުމަށް ޓަކައި ވެސް މެއެވެ.[12] ","[12] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(151) އޭ ނަބީކަމާއި ރަސޫލުކަން ޚަތިމްކުރެއްވި ރަސޫލާގެ އުންމަތުގެ މުސްލިމުންނޭވެ! كَعْبَةُ اللهِ ގެފުޅަކީ ތިޔަބައިމީހުންގެ ޤިބްލަކަމުގައި ލައްވައި، ތިމަން إِلٰهُގެ ނިޢުމަތް ތިޔަބައިމީހުންނަށް ފުރިހަމަ ކޮށްދެއްވީ، ޙައްޤާއި ބާޠިލު ވަކިކޮށް ބަޔާންކޮށްދެނިވި ކީރިތި ޤުރްއާނުގެ އާޔަތްތައް، ތިޔަބައިމީހުންނަށް ކިޔަވައިވިދާޅުވެދެއްވައި އިއްވަވައިދެއްވާ ރަސޫލަކު، ތިޔަބައިމީހުންގެ ތެރެއިން ތިޔަބައިމީހުންގެ ގާތަށް، ތިމަން إِلٰهُ ފޮނުއްވި ފަދައިންނެވެ.\nއަދި އެ ރަސޫލާ ފޮނުއްވީ، ޝިރްކުގެ ނުބައިކަމުންނާއި ނުބައި އަޚްލާޤުން ތިޔަބައިމީހުން ޠާހިރުކުރެއްވުމަށެވެ. އަދި ކީރިތި ޤުރްއާނާއި، އެ ރަސޫލާގެ ސުންނަތާއި ޙިކްމަތް ތިޔަބައިމީހުންނަށް އުނގަންނަވައިދެއްވުމަށެވެ. އަދި އިސްވެ ދިޔަ ރަސޫލުންނާއި ނަބިއްޔުންގެ ޚަބަރުތަކާއި، އެ ރަސޫލުންނާއި ނަބިއްޔުންގެ އުންމަތްތަކާ ބެހޭ ވާހަކަތަކުގެ ތެރެއިން ތިޔަބައިމީހުން ދަންނަކަމުގައި ނުވާ ވާހަކަތަކާއި ކަންތައްތައް ތިޔަބައިމީހުންނަށް އުނގަންނަވައި ދެއްވުމަށް ޓަކައި ވެސް މެއެވެ.[13] ","[13] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(152) އޭ މުސްލިމުންނޭވެ! ފަހެ، ތިޔަބައިމީހުން، ތިމަން إِلٰهއަށް އަޅުކަންކޮށް، ތިމަން إِلٰهއަށް ކިޔަމަންތެރިވެ، ތިމަން إِلٰهُ ހަނދުމަކޮށް އުޅޭށެވެ! އަދި ބަހާއި ޢަމަލުން، ތިމަން إِلٰهއަށް ޝުކްރުވެރިވާ ބަޔަކު ކަމުގައި ތިޔަބައިމީހުން ވާށެވެ! އަދި ތިމަން إِلٰهُ ދެއްވި ނިޢުމަތްތަކަށް އިންކާރުކޮށް، ދެކޮޅުހަދައި، ތިމަން إِلٰهއަށް ކާފިރުވާ ބަޔަކު ކަމުގައި ތިޔަބައިމީހުން ނުވާށެވެ! އޭރުން، ތިމަން إِلٰهُ ތިޔަބައިމީހުންގެ މަތީން ހަނދުމަކުރައްވައި، ތިޔަބައިމީހުންގެ ފާފަތައް ފުއްސަވައި، ތިޔަބައިމީހުންގެ މައްޗަށް، ދަރުމަވަންތަވެވޮޑިގަންނަވާހުށީމެވެ.[14]","[14] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(153) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ކެތްތެރިކަމުންނާއި ނަމާދު ޤާއިމުކުރުމުން، ތިޔަބައިމީހުންގެ ވެރި إِلٰهއަށް ކިޔަމަންތެރިވުމަށް ތިޔަބައިމީހުން ވާގިލިބިގަންނާށެވެ! އެހެނީ، ކެތްތެރިކަމުގެ ރިވެތި ސިފައިން ސިފަލިބިގަނެ، اللهُ سُبحَانَهُ وَتَعَالَى އަމުރުކުރެއްވި ފަދައިން ނަމާދު ޤާއިމުކުރާ މީހުންނަށް ދަތި އުނދަގޫ ކަމެއް ނޯންނާނެއެވެ. ހަމަކަށަވަރުން، اللهُ سُبحَانَهُ وَتَعَالَىގެ އަޅުތަކުންގެ ތެރެއިން އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުން ރައްކައުތެރިކުރައްވައި، އެބައިމީހުންނަށް ސީދާމަގަށް ތައުފީޤުދެއްވައި، ނުބައި ޢަމަލުތަކުން ދުރުކުރައްވައި، އެއްކިބާކުރައްވައި، ހެޔޮ ޢަމަލުކުރުމަށް ވާގިވެރިވެދެއްވުމުގައި، اللهُ سُبحَانَهُ وَتَعَالَى ވޮޑިގެންވަނީ ކެތްތެރީންނާ އެކުގައެވެ.\nދަންނާށެވެ! ހުރިހައި ކަމެއް މިންވަރުކުރައްވަނީ ވެސް އަދި ހިންމަވައިދެއްވަނީ ވެސް اللهُ سُبحَانَهُ وَتَعَالَىއެވެ. ވީމާ، ކުރާ ކޮންމެ ކަމެއްގައިމެ، اللهُ سُبحَانَهُ وَتَعَالَىގެ ޙަޟްރަތުން ތިޔަބައިމީހުން ވާގިއެދޭށެވެ! އަދި ކުރިމަތިވާ މުޞީބާތްތަކަށާއި ދިމާވާ ދަތި އުނދަގޫތަކަށް ތިޔަބައިމީހުން ކެތްތެރިވާށެވެ! އަދި އުރެދުންތަކާއި ފާފަތައް ދޫކޮށްލުމުގައްޔާއި، اللهُ سُبحَانَهُ وَتَعَالَىއަށް ކިޔަމަންތެރިވެ އެންމެހައި އަޅުކަން، އެ إِلٰهއަށް ޚާލިޞްކުރުން މަތީ ދެމިތިބުމުގައި ވެސް ކެތްތެރިވާށެވެ! އެހެނީ، ކެތްތެރިކަމަކީ، އެންމެހައި ހެޔޮ ކަންކަމަށާއި ރަނގަޅު ކަންކަމަށް އަމުރުކުރާ ކަމެކެވެ. އަދި ދަތިތަކާއި އުނދަގޫތަކުން މިންޖުވެ، ތިމާ އެދޭ ކަންތައްތަކާއި ލޯބިވާ ކަންތައްތައް ޙާޞިލުވުމުގެ ތަޅުދަނޑިއަކީ ވެސް ކެތްތެރިކަމެވެ. އަދި ނަމާދު ޤާއިމުކުރުމުގެ މައްޗަށް ކެތްތެރިވުމާ މެދު ދަންނާށެވެ! اللهُ سُبحَانَهُ وَتَعَالَى އަމުރުކުރެއްވި ފަދައިން ނަމާދު ޤާއިމުކުރެވޭ ނަމަ، ނުބައި ކަންތައްތަކާއި ފާފަތަކުން ދުރުވެގަނެވޭނެތެވެ. އެހެނީ، ނަމާދަކީ ފާޙިޝުކަންތައްތަކާއި މުންކަރާތްތަކުން އިންސާނާ ދުރުކޮށް ރައްކައުތެރިކޮށްދޭ ކަމެކެވެ. ޝައްކެއްނެތެވެ. ކެތްތެރިކަމާއި ނަމާދު ޤާއިމުކުރުމަކީ، ނަފްސުތަކަށް ހަމަޖެހުމާއި އުފައު ލިއްބައިދެނިވި ދެ ކަންތަކެވެ. އަދި ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ ކެތްތެރި މުއުމިނުންނާއެކުގައެވެ. އެހެންކަމުން، އެ إِلٰهُ ރުހިވޮޑިގަންނަވާ މަގުން ހިނގުމަށް ޓަކައި އަޅުތަކުންނަށް ބޭނުންވާ ހެޔޮ ތައުފީޤާއި، އެހީތެރިކަމާއި، އެ ނޫން ހުރިހައި މަދަދެއް، އެ إِلٰهُ ދެއްވަނީ ހަމައެކަނި ކެތްތެރި މުއުމިނުންނަށެވެ.\nއަދި ދަންނާށެވެ! الله سُبحَانَهُ وَتَعَالَىގެ އަޅުތަކުންގެ ތެރެއިން ކެތްތެރި މުއުމިނުންނާ އެކު ޚާއްޞަގޮތެއްގައި، އެ إِلٰهُ ވޮޑިގެންވާ ކަން މި އާޔަތުން ރަނގަޅަށް ސާބިތުވެއެވެ. އަދި ކެތްތެރި މުއުމިނުންނާ އެކު، އެ إِلٰهُ ވޮޑިގެންވުމަށް ކިޔަނީ ޚާއްޞަ މަޢިއްޔަތެވެ.\nއަދި އެ إِلٰهُގެ ޢިލްމުފުޅާއި ދެނެވޮޑިގަތުން އެންމެހައި ޚަލްޤުތަކުން ވަށާލައިގެންވުމަށް ކިޔަނީ ޢާންމު މަޢިއްޔަތެވެ.[15] ","[15] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(154) އޭ މުއުމިންނޭވެ! اللهُ سُبحَانَهُ وَتَعَالَىގެ މަގުގައި ކުރެވޭ ހަނގުރާމަތަކުގައި ޝަހީދުވާ މީހުންނަކީ، އެ ނޫން ގޮތްގޮތަށް މަރުވާ މީހުން ފަދައިން މަރުވެފައިވާ ބަޔަކު ކަމުގައި ތިޔަބައިމީހުން ނުބުނާށެވެ! އަދި ކިއެއްތަ! އެ ފަދަ ޝަހީދުންނަކީ، اللهُ سُبحَانَهُ وَتَعَالَى މިންވަރުކުރައްވައިފައިވާ ގޮތެއްގެ މަތީން، ބަރްޒަޚުގެ ޢާލަމުގައި ޚާއްޞަ ދިރުމެއް ދެއްވައިފައިވާ ބަޔެކެވެ. ވީމާ، اللهُ سُبحَانَهُ وَتَعَالَى ފިޔަވައި އެހެން އެއްވެސް ފަރާތަކަށް، އެ ޝަހީދުން ދިރިތިބީ ކިހިނަކުން އަދި ކޮން ގޮތަކަށް ކަމެއް ނޭނގޭނެތެވެ. އަދި އެބައިމީހުން ދިރިތިބި ގޮތް، ތިޔަބައިމީހުންނަކަށް އިޙްސާސު ވެސް ނުކުރެވޭނެތެވެ.\nދަންނާށެވެ! ޝަހީދުންނަކީ، ބަރްޒަޚުގެ ޢާލަމުގައި ޚާއްޞަ ދިރުމެއް ދެއްވައިފައިވާ ބަޔަކަށް ވުމާއެކު، އެ ތާނގެ ނިޢުމަތްތައް އެބައިމީހުންނަށް ލިބޭ ކަން މި އާޔަތުން ރަނގަޅަށް ސާބިތުވެއެވެ.[16] ","[16] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(155) އަދި ހަމަކަށަވަރުން، ތިޔަބައިމީހުންގެ ކެތްތެރިކަން ހުރިގޮތް ބައްލަވައި އިމްތިޙާނުކުރެއްވުމަށް ޓަކައި، ތިމަން إِلٰهُ ތިޔަބައިމީހުންނަށް މުޞީބާތްތައް ކުރިމަތިކުރައްވާހުށީމެވެ.\nއެއީ، ޢަދުއްވުންގެ ފަރާތުން ތިޔަބައިމީހުންނަށް ކުރިމަތިވާ ބިރުވެރިކަމާއި، ބަނޑުހައިހޫނުކަމާއި، މުދައުހޯދުމާއި މުދަލަށް ލިބޭ ގެއްލުން ފަދަ ކަމެއްގައި ކުރިމަތިވާ ދަތިތަކާއި، ނުވަތަ އޭގެ ތެރެއިން އެތައް ކަމެއް މެދުވެރިކުރެއްވުމުންނެވެ. އަދި اللهُ سُبحَانَهُ وَتَعَالَىގެ މަގުގައި ޝަހީދުވުމުންނާއި، ބޮޑެތި ބަލިތަކާއި، ވަބާތައް ފެތުރި މީސްތަކުން މަރުވުމުންނެވެ. އަދި މޭވާއާއި ގޮވާމުގެ ބާވަތްތައް މަދުވެ ނުވަތަ ހަލާކުވެ ނެތިދިއުމުންނެވެ. އޭ ރަސޫލާއެވެ! މި ކަންކަމާ އަދި މި ނޫން ވެސް އިންސާނާއާ ކުރިމަތިވާ ތަފާތު މުޞީބާތްތަކާއި ހިތްދަތިވާފަދަ ކަންތައްތަކަށް ކެތްތެރިވާ މުއުމިނުންނަށް، ދުނިޔެއާއި އާޚިރަތުގައި ލިބޭނޭ ނިޢުމަތްތަކުގެ ވާހަކައިން، އުފައުވެރިކަމުގެ ޚަބަރު، އެބައިމީހުންނަށް އިބަ ރަސޫލާ ދެއްވާށެވެ![17] ","[17] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(156) އަދި ދުނިޔެއާއި އާޚިރަތުގައި ގިނަގުނަ ނިޢުމަތްތައް ލިބޭނެ ކެތްތެރި މުއުމިނުންނަކީ، މުޞީބާތެއް ނުވަތަ ނުރުހެވޭ ކަމެއް ވިއަސް މެދުވެރިވެއްޖެ ނަމަ، ތެދުވެރިކަމާ އެކު ހިތުގެ އަޑީން، އަންނަނިވި ފަދައިން ބުނެ އުޅޭ މީހުންނެވެ. ހަމަކަށަވަރުން، ތިމަންމެން އުފެއްދެވީ، اللهُ سُبحَانَهُ وَتَعَالَىއެވެ. ތިމަންމެންނީ، އެ إِلٰهُގެ އަޅުންނެވެ. ތިމަންމެންގެ އެންމެހައި ކަންތައްތައް މިލްކުވެގެންވަނީ، އެ إِلٰهއަށެވެ. އަދި ތިމަންމެންގެ ހުރިހައި ކަމެއްމެ ވަނީ، އެ إِلٰهُގެ ތަދްބީރުފުޅާއި އަމުރުފުޅުގެ ދަށުގައެވެ. އެހެންކަމުން، އެ إِلٰهُ އިރާދަކުރެއްވެވި ގޮތަކަށް ތިމަންމެންނާ މެދު، އެ إِلٰهُ ކަންތައްތައް ކުރައްވަތެވެ.\nއަދި ހަމަކަށަވަރުން، ޢަދަދުނުކުރެވޭހައި ގިނަގުނަ ނިޢުމަތްތައް ތިމަންމެންނަށް ދެއްވައި، ތިމަންމެންގެ މައްޗަށް، އެ إِلٰهُ އޯގާވަންތަވެވޮޑިގެން ވެއެވެ. އަދި މަރުވުމަށް ފަހު ތިމަންމެން އެނބުރިދާން ޖެހޭނީ އެ إِلٰهُގެ ޙަޟްރަތަށް ކަން ކަށަވަރެވެ. އެއީ، ޙިސާބުބެއްލެވި ޖަޒާލިބުމަށް ޓަކައެވެ.[18] ","[18] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(157) ބަޔާންވެދިޔަ ފަދަ ކެތްތެރި މުއުމިނުންނަކީ، މާތްވެގެންވާ މަލާއިކަތުންގެ އަރިހުގައި، އެބައިމީހުންގެ ވެރި إِلٰهُ، އެބައިމީހުންނަށް ތަޢުރީފުކުރައްވައި ޘަނާގެ ބަސްފުޅު ވަޙީކުރައްވާ މީހުންނެވެ. އަދި އެބައިމީހުންގެ ވެރި إِلٰهُގެ ޙަޟްރަތުން ބޮޑުވެގެންވާ ރަޙްމަތާއި ފާފަފުއްސެވުން އެބައިމީހުންގެ މައްޗަށް ހުރި ބަޔެކެވެ. އަދި ޙައްޤުގެ މަގަށް ހިދާޔަތު ލިބި، ތެދުމަގު ލިބިގެންވާ މީހުންނަކީ ވެސް، ހަމަ އެބައިމީހުންނެވެ.[19]","[19] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(158) ހަމަކަށަވަރުން، ޞަފާއާއި މަރްވާއަކީ، ގެފުޅުގެ ކައިރީގައިވާ، މީސްތަކުން ރަނގަޅަށް ދަންނަ ކުޑަ ދެ ފަރުބަދައެވެ. އަދި އެ ދެ ފަރުބަދަ ހިމެނެނީ، އެ ދެ ތާނގެ ކައިރީގައި، اللهُ سُبحَانَهُ وَتَعَالَىއަށް ދުޢާކޮށް އަޅުކަންވެވޭ ތަންތަނުގެ ތެރެއިންނެވެ. ވީމާ، އެ إِلٰهއަށް ކުއްތަންވުމުގެ ގޮތުން، اللهُ سُبحَانَهُ وَتَعَالَى ވަނީ އެ ދެ ފަރުބަދައިގެ ދެމެދުގައި ހިނގައި ސަޢުޔުކުރުމަކީ އަޅުކަމެއްކަމުގައި ލައްވައިފައެވެ.\nއެހެންކަމުން، އެ ދެ ފަރުބަދައަކީ، ޙައްޖުގެ އަޅުކަމާއި ޢުމްރާގެ އަޅުކަމުގެ ޝިޢާރު ފައުޅުކުރުމަށް، اللهُ سُبحَانَهُ وَتَعَالَى ކަނޑައަޅުއްވައިފައިވާ ތަންތަނުގެ ތެރޭގައި ހިމެނޭ ދެ ތަނެވެ. ފަހެ، كَعْبَةُ الله ގެފުޅަށް ގޮސް ޙައްޖުގެ އަޅުކަމާއި ޢުމްރާގެ އަޅުކަން އަދާކުރާ މީހާ، އެ ދެ ފަރުބަދައިގެ ދެމެދުގައި ހިނގައި ސަޢުޔުކުރުމަކީ އެ މީހާގެ މައްޗަށް ކުށެއް އޮތް ކަމެއް ނޫނެވެ. އަދި އެ މީހާ ފާފާވެރިވާނޭ ކަމެއް ވެސް ނޫނެވެ. އަދި ކިއެއްތަ! ޞަފާއާއި މަރްވާއާ ދެމެދު ސަޢުޔުކުރުމަކީ، ޙައްޖުގެ އަޅުކަމާއި ޢުމްރާގެ އަޅުކަން އަދަކުރާ މީހާގެ މައްޗަށް ވާޖިބުކަމެކެވެ. އަދި، اللهُ سُبحَانَهُ وَتَعَالَىއަށް އިޚްލާޞްތެރިވެހުރެ، ރަސޫލާގެ ސުންނަތާ އެއްގޮތަށް ސުންނަތް އަޅުކަމެއް ކިތަންމެ މަދުން ނަމަވެސް، އަދާކޮށްފި މީހާ ދަންނާށެވެ! ފަހެ ހަމަކަށަވަރުން، اللهُ سُبحَانَهُ وَتَعَالَىއީ އެ ފަދަ ކޮންމެ އަޅުކަމަކަށް ޝުކްރުވެރިވެވޮޑިގަންނަވާ އަދި އެ ކަމަކަށް ގިނަގުނަ ޘަވާބުދެއްވާ އަދި އަޅުތަކުންގެ ޢަމަލުތައް މޮޅަށް ދެނެވޮޑިގެންވާ إِلٰهއެވެ. ވީމާ، އެ إِلٰهُ، އެ ޢަމަލުތައް ގެއްލެނިނުކުރައްވާނެތެވެ. އަދި އެއިން ޛައްރެއްގެ މިންވަރު ވިއަސް އުނިނުކުރައްވާނޭމެއެވެ.\nއިސްލާމް ދީނުގެ ކުރީކޮޅުގައި ބައެއް މުސްލިމުންނަށް ހީވެފައި އޮތީ، ޞަފާއާއި މަރްވާއާ ދެމެދު ސަޢުޔުކުރުމަކީ، ޖާހިލިއްޔަ ޒަމާނުގެ ކަމެއްކަމަށެވެ. ވުމާއެކު، މި އާޔަތް ބާވައިލައްވައި، ޞަފާއާއި މަރްވާއާ ދެމެދު ހިނގައި ސަޢުޔުކުރުމަކީ، ޙައްޖުގެ އަޅުކަމާއި، ޢުމްރާގެ އަޅުކަން އަދާކުރާ މީހާގެ މައްޗަށް ކުށެއް އަދި ފާފައެއް ވިއަސް އޮތް ކަމެއް ނޫން ކަމަށާއި، ސަޢުޔުކުރުމަކީ ވާޖިބު ކަމެއް ކަމުގައި، اللهُ سُبحَانَهُ وَتَعَالَى އަންގަވައިފައިވެއެވެ.[20] \nއަދި ދަންނާށެވެ! ޖާހިލިއްޔަ ޒަމާނުގައި މުޝްރިކުން އަޅުކަންކޮށް އުޅުނު ބުދެއް ޞަފާ ފަރުބަދައިގެ މަތީގައި ހުއްޓެވެ. އެ ބުދުގެ ނަމަކީ إِسَافއެވެ. އަދި މަރްވާގެ މަތީގައި ވެސް އެ ފަދަ ބުދެއް ހުއްޓެވެ. އެ ބުދުގެ ނަމަކީ نَائِلَةއެވެ. ވުމާއެކު، ޞަފާއާއި މަރްވާއާ ދެމެދު އެބައިމީހުން ހިނގާ އިރު، ޞަފާ ފަރުބަދައަށް އަރައި އެ ތާނގައިވާ إِسَافُގައި ބީހި، މަރްވާއަށް އަރައި އެ ތާނގައިވާ نَائِلَةގައި ބީހިއުޅޭ ކަމުގައި ވިއެވެ. އެ ކަން އެހެން ހުރުމާ އެކު، އިސްލާމް ދީން އައިސް، މުސްލިމުންގެ މައްޗަށް ޙައްޖުވެ ޢުމްރާވުން ފަރްޟުކުރެއްވުމުން މުސްލިމުން ބުންޏެވެ. ”ތިމަންމެން ޞަފާއާއި މަރްވާއާ ދެމެދަކު ނުހިނގާނަމެވެ. އެހެނީ، އެ ތާނގައި ހިނގުމަކީ، ޝިރްކުގެ ޢަމަލެކެވެ. ތިމަންމެންނަށް އަމުރުކުރެއްވިގެން ވަނީ، كَعْبَةُ اللَّهِ ގެފުޅުގައި ޠަވާފުކުރުމަށެވެ.“ އެހެންކަމުން، މުސްލިމުންގެ އެ ވާހަކަތަކާ ގުޅިގެން މި އާޔަތް ބާވައިލައްވައި، ޞަފާއާއި މަރްވާއާ ދެމެދު ހިނގުން، މުސްލިމުންނަށް ޝަރްޢުކުރެއްވުނު ކަމުގައި، ރިވާވެގެންވެއެވެ.[21] ","[20] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة\n[21] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(159) ހަމަކަށަވަރުން، مُحَمَّدُ ﷺގެ ރަސޫލުކަމާއި، އެ ރަސޫލާއަށް اللهُ سُبحَانَهُ وَتَعَالَى ބާވައިލެއްވި ކީރިތި ޤުރްއާނަކީ ޙައްޤު ތެދު ފޮތެއް ކަމާއި، އެ ފޮތުގައި ބަޔާންވެގެންވަނީ ޙައްޤު ތެދުމަގު ކަން، ތައުރާތާއި އިންޖީލުގެ ފައުޅުކަން ބޮޑު އާޔަތްތަކުގައި ޔަހޫދީންނާއި ނަޞާރާއިންނަށް ޓަކައި، اللهُ سُبحَانَهُ وَتَعَالَى ވަނީ ނުހަނު ސާފުކޮށް އަންގަވައި ބަޔާންކުރައްވައިފައެވެ.\nމި ކަންތައްތައް މިހެން ހުރުމާ އެކު ވެސް، އެބައިމީހުންގެ ތެރެއިން ގިނަ ޢިލްމުވެރީންނާއި، އެ ނޫން ވެސް އެތައް ބަޔަކު، مُحَمَّدُ ﷺގެ ސިފަފުޅުތަކާއި އެ ރަސޫލާގެ ރަސޫލުކަމުގެ ތެދުކަމާ ގުޅޭގޮތުން އެބައިމީހުންގެ ފޮތްތަކުގައި އައިސްފައިވާ އާޔަތްތައް މީސްތަކުންނަށް ސިއްރުކޮށް ވަންހަނާކުރިއެވެ. ދަންނާށެވެ! އެ ގޮތަށް ކަންތައް ކުރި ޔަހޫދީންނާއި ނަޞާރާއިންނަށް، اللهُ سُبحَانَهُ وَتَعَالَى ލަޢުނަތްލައްވައި، އެ إِلٰهُގެ ރަޙްމަތުން އެބައިމީހުން ބޭރުކުރައްވައި ދުރުކުރައްވާނެތެވެ. އަދި އެ إِلٰهُގެ ޚަލްޤުތަކުން ވެސް އެބައިމީހުންނަށް ލަޢުނަތްދޭނެތެވެ.[22] ","[22] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(160) ނަމަވެސް، ބަޔާންވެދިޔަ މީހުންގެ ތެރެއިން ބަޔަކު، ތިމަން اللهُގެ ޙަޟްރަތަށް ރުޖޫޢަވެ ތައުބާވެ، އެބައިމީހުންގެ ޢަމަލުތައް ރަނގަޅުކޮށް އިޞްލާޙުކޮށް، مُحَمَّدُ ﷺގެ ސިފަފުޅުތަކާއި އެ ރަސޫލާގެ ރަސޫލުކަމުގެ ތެދުކަމާ ގުޅޭގޮތުން އެބައިމީހުން ސިއްރުކޮށް ވަންހަނާކުރި ކަންތައްތައް ފައުޅުކޮށް ބަޔާންކޮށްފި ނަމަ، ފަހެ، އެ ފަދަ މީހުންނަކީ، ތިމަން إِلٰهُ އެބައިމީހުންގެ ތައުބާ ޤަބޫލުކުރައްވައި އެބައިމީހުންގެ ފާފަފުއްސަވައިދެއްވާނޭ މީހުންނެވެ. އަދި ހަމަކަށަވަރުން، ތިމަން إِلٰهއީ، އަޅުތަކުންގެ ތެރެއިން ތައުބާވާ މީހުންގެ ތައުބާ ޤަބޫލުކުރައްވާ، އެބައިމީހުންގެ ފާފަ ގިނަގިނައިން ފުއްސަވާ، ރަޙީމުވަންތަ إِلٰهއެވެ.[23]","[23] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(161) ހަމަކަށަވަރުން، އީމާންވުމަށް އިންކާރުކޮށް ދެކޮޅުހަދައި ކާފިރުވެ، ޙައްޤު ފޮރުވައި ސިއްރުކޮށް، ކާފިރުންކަމުގައިވާ ޙާލު މަރުވި މީހުންނަކީ، އެބައިމީހުންގެ މައްޗަށް، اللهُ سُبحَانَهُ وَتَعَالَىގެ ލަޢުނަތާއި، އެ إِلٰهُގެ މަލާއިކަތުންގެ ލަޢުނަތާ އަދި އެންމެހައި މީސްތަކުންގެ ލަޢުނަތް ހުރި މީހުންނެވެ. ވީމާ، އެބައިމީހުންނަކީ، اللهُ سُبحَانَهُ وَتَعَالَىގެ ރަޙްމަތުން ބޭރުކުރެއްވި ދުރުކުރެއްވިފައިވާ މީހުންނެވެ. އަދި އެ إِلٰهُގެ ރަޙްމަތުން އެބައިމީހުން ބޭރުކުރައްވައި ދުރުކުރެއްވުމަށް އެދިވަޑައިގެން މަލާއިކަތުން ދުޢާކުރައްވާނެތެވެ. އަދި އެންމެހައި މީސްތަކުން ވެސް އެބައިމީހުންނަށް ލަޢުނަތްލެއްވުމަށް އެދި ދުޢާކުރާނެތެވެ.[24]","[24] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(162) ބަޔާންވެދިޔަ ފަދަ ކާފިރުންނަކީ، اللهُ سُبحَانَهُ وَتَعَالَىގެ ރަޙްމަތުން ބޭރުކުރެއްވި، ދުރުކުރެއްވި، އަބަދުގެ އަބަދަށް ލަޢުނަތް ލިބިގެންވާ ޙާލު، ނަރަކައިގައި ދެމިތިބޭނޭ މީހުންނެވެ. އެބައިމީހުންގެ ކިބައިން، އެ ޢަޛާބު ކިތަންމެ ކުޑަ ހިނދުކޮޅަކަށް ވިއަސް ލުއިނުކުރެއްވޭހުއްޓެވެ. އަދި އެބައިމީހުން ކުރި ކަންތަކާ މެދު ޢުޛްރުދެންނެވުމަށް ޓަކައި، ޤިޔާމަތް ދުވަހުން އެބައިމީހުންނަކަށް ކުޑަވެސް ފުރްޞަތެއް ނުދެއްވޭހުއްޓެވެ.[25]","[25] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(163) އޭ މީސްތަކުންނޭވެ! ތިޔަބައިމީހުންގެ إِلٰهއަކީ އެއްކައުވަންތަ اللهُ سُبحَانَهُ وَتَعَالَىއެވެ. އެހެންކަމުން، އެ إِلٰهُގެ ޛާތުފުޅާއި، ނަންފުޅުތަކާއި، ސިފަފުޅުތަކާ އަދި، އެ إِلٰهُ ކުރައްވާ ހުރިހައި ކަމެއްގައި، އެ إِلٰهُ އެއްކައުވަންތައެވެ.\nއަދި، اللهُ سُبحَانَهُ وَتَعَالَىއީ އެއްކައުވަންތަ إِلٰهُ ކަމުގައި ވުމާ އެކު، اللهُ سُبحَانَهُ وَتَعَالَى މެނުވީ އަޅުކަންކުރުން ޙައްޤުވެގެންވާ އެހެން އެއްވެސް إِلٰهއަކު ނުވެއެވެ. ވީމާ، ޚަލްޤުތަކުން ކުރާ ހުރިހައި އަޅުކަމެއް ޚާލިޞްކުރުން ވާޖިބުވެގެންވަނީ، ހަމައެކަނި اللهُ سُبحَانَهُ وَتَعَالَىއަށެވެ. اللهُ سُبحَانَهُ وَتَعَالَىއީ، އެ إِلٰهއަށް ކިޔަމަންގަންނަ އަޅުންނަށާއި ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް، ދުނިޔޭގައި ކުދިބޮޑު އެންމެހައި ނިޢުމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނު އިރު އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.[26] \nމި އާޔަތާއި، سُورَةُ الْإِخْلاَص ބާވައިލެއްވުނު ސަބަބާ ގުޅޭ ގޮތުން ރިވާވެގެން ވެއެވެ. މުޝްރިކުންގެ ތެރެއިން ބަޔަކު، رَسُولُ اللهُ ﷺގެ އަރިހަށް ގޮސް ދެންނެވިއެވެ.\n”އޭ مُحَمَّدُ بْنُ عَبْدِ اللهއެވެ! ތިބާގެ رَبُّގެ ނަސަބުފުޅު ވިދާޅުވެދެއްވަބައްލަވާށެވެ!“ އެ ފަދައިން އެބައިމީހުން ދެންނެވުމުން، މި އާޔަތާއި سُورَةُ الْإِخْلاَص ބާވައިލެއްވުނު ކަމުގައި، އެ ދެބަފައިކަލުންނަށް اللهُ سُبحَانَهُ وَتَعَالَى ރުއްސުންލެއްވި ابنُ عَبَّاس ރިވާކުރެއްވިއެވެ.[28] އަދި މުޝްރިކުން އެ ސުވާލުކުރިއިރު، އެބައިމީހުން އަޅުކަންކޮށްއުޅޭ ތިން ސަތޭކާ ފަސްދޮޅަސް ބުދު ގެފުޅުތެރޭގައި ހުއްޓެވެ. ވުމާއެކު، ބުދަށް އަޅުކަންކުރުމަކީ ބާޠިލުކަމެއް ކަމާއި، اللهُ سُبحَانَهُ وَتَعَالَىއީ، އެއްކައުވަންތަ إِلٰهُ ކަމާއި، އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު، اللهُ سُبحَانَهُ وَتَعَالَى މެނުވީ ނުވާކަން މި އާޔަތުގައި، اللهُ سُبحَانَهُ وَتَعَالَى ބަޔާންކުރެއްވިއެވެ.[27] ","[26] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[28] مُسْنَدُ الْإِمَامِ أَحْمَدَ بْنِ حَنْبَل\n[27] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(164) ހަމަކަށަވަރުން، އުޑުތައް ހައްދަވައި އުފުއްލަވައި، އެ ތަންތަން ތަނަވަސްކުރެއްވީ، اللهُ سُبحَانَهُ وَتَعَالَىއެވެ. އަދި ބިމާއި އެ ބިމުގައިވާ ފަރުބަދަތައް ހެއްދެވީ، اللهُ سُبحَانَهُ وَتَعَالَىއެވެ. އަދި އެ ބިމުގައި އުސް ތަންތަނާއި ހަމަ ތަންތަނާއި އަޑިގުޑަންތައް ލެއްވީ، اللهُ سُبحَانَهُ وَتَعَالَىއެވެ. އަދި ކޯރުތަކާއި ކަނޑުތައް ލެއްވީ، اللهُ سُبحَانَهُ وَتَعَالَىއެވެ. އަދި ރޭގަނޑުގެ ވަގުތާއި ދުވާލުގެ ވަގުތު ކުރުވެ ދިގުވެ، އަނދިރިކަމަށް ފަހު އަލިކަން، އަލިކަމަށް ފަހު އަނދިރިކަން އަންނަ ގޮތަށް، ރޭދުވާ ތަކުރާރުކުރައްވަނީ، اللهُ سُبحَانَهُ وَتَعَالَىއެވެ.\nއަދި މީސްތަކުންނަށް ބޭނުންވާ ކާބޯތަކެއްޗާއި، އުނުފޭރާމާއި، ވިޔާފާރި މުދަލާ އަދި އެބައިމީހުންނަށް މަންފާކުރަނިވި އެ ނޫން އެހެނިހެން ތަކެއްޗައިގެން ކަނޑުގައި ދުވާ އުޅަނދުތައް ދުވަނީ، އެ إِلٰهُގެ މިންވަރުފުޅުގެ ދަށުންނެވެ. އަދި ވާރޭ ނުވެހުމުގެ ސަބަބުން، ބިން ހަނަފަސްވެ ވިނަތަކާއި ގަސްތައް މަރުވެ ހިކިފައި ވަނިކޮށް، އުޑުގެ ވިލާތަކުން ވެއްސަވާ ވާރޭގެ ސަބަބުން، ބިންގަނޑު ދިރި، ގަސްތައް ފަޅައި ދަނޑުތައް ހެދި، ނުހަނު ރިވެތި ފެހިކުލައިގެ ދަނޑުތަކަކަށް އެ ބިން ބަދަލުކުރައްވަނީ، اللهُ سُبحَانَهُ وَتَعَالَىއެވެ. އަދި ތަފާތު ބާވަތްބާވަތުގެ ޖަނަވާރުތަކާއި، ފަނިފަކުސައާއި، އެ ނޫން ވެސް، އެންމެހައި ދިރޭ ތަކެތި އުފައްދަވައި ބިމުގެ ކަންކޮޅުތަކުގައި އެ ތަކެތި ލައްވައި ފަތުރުއްވަނީ، އެ إِلٰهއެވެ.\nއަދި ޚަލްޤުތަކުންނަށް ދެއްވާ ނިޢުމަތެއްގެ ގޮތުގައި، އެކިފަހަރު އެކިދިމަދިމާއިން ވައިޖެހޭގޮތް މެދުވެރިކުރައްވަނީ، އެ إِلٰهއެވެ. އަދި އުޑާއި ބިމާ ދެމެދު އެގޮތްމިގޮތަށް ހިނގަނިވި ގޮތުގައި ކިޔަމަންކުރެއްވިގެންވާ ވިލާތައް ލައްވަނީ އެ إِلٰهއެވެ. ފަހެ، މި ހުރިހައި ކަމެއްގައިމެ، اللهُ سُبحَانَهُ وَتَعَالَىގެ އަޅުތަކުންނަށް، އެ إِلٰهُ ދެއްވާ ގިނަގުނަ ނިޢުމަތްތަކުގެ މައްޗަށް ދަލީލުކުރާ ހެކިތައް ވެއެވެ. އަދި މިއިން ކޮންމެ ކަމެއްގައިމެ، اللهُ سُبحَانَهُ وَتَعَالَىގެ އެއްކައުވަންތަކަމުގެ މައްޗަށް ދަލީލުކުރާ ޙުއްޖަތްތަކާއި ހެކިތައް ވުމާ އެކު، މި ކަންކަން ހިނގާ ގޮތާ މެދު ވިސްނައިފިކުރުކޮށް، އެ إِلٰهُ ދެއްވި ބުއްދީގެ ބޭނުން ހެޔޮގޮތުގައި ހިފާ ބަޔަކަށް، اللهُ سُبحَانَهُ وَتَعَالَى ވޮޑިގެންވާކަމާއި، އެ إِلٰهُގެ އެއްކައުވަންތަކަން ޔަޤީންވަނިވި ސާފު ހެކިތައް ވާކަން ކަށަވަރެވެ. ވީމާ، ޚަލްޤުތަކުން ކުރާ ހުރިހައި އަޅުކަމެއް ކުރުން ވާޖިބުވެގެންވަނީ، ހަމައެކަނި އެ إِلٰهއަށް ކަން ކަށަވަރެވެ.[29] ","[29] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(165) އަދި އިސްވެދިޔަ އާޔަތުގައި، اللهُ سُبحَانَهُ وَتَعَالَى ބަޔާންކުރެއްވި ހެކިތަކާއި ދަލީލުތައް، ރެއާއި ދުވާލު މީސްތަކުންނަށް ފެންނަމުންދާއިރު ވެސް، اللهُ سُبحَانَهُ وَتَعَالَى ފިޔަވައި ބުދުތަކާއި އެ ނޫން ވެސް އެކިއެކި މަޚްލޫޤުންނަށް އަޅުކަންކޮށް، އެ ފަރާތްތަކާއި ތަކެއްޗަކީ، اللهُ سُبحَانَهُ وَتَعَالَىއާ އެއްފަދަ ފަރާތްތަކާއި ތަކެތި ކަމުގައި ބަލައި، އެ ގޮތް ޤަބޫލުކޮށް، އެއީ، اللهُ سُبحَانَهُ وَتَعَالَىއަށްވާ ބައިވެރީން ކަމުގައި ބުނެ ޝިރްކުކުރާ ގިނަ ބަޔަކު މީސްތަކުންގެ ތެރޭގައި ވެއެވެ.\nއަދި اللهُ سُبحَانَهُ وَتَعَالَى ފިޔަވައި އެހެނިހެން ފަރާތްތަކަށް އަޅުކަންކުރާ މީހުން، އެބައިމީހުން އެ އަޅުކަންކުރާ ފަރާތްތަކަށް މާތްކޮށް ހިތައި ކިޔަމަންތެރިވެ ލޯބިކުރަނީ، اللهُ سُبحَانَهُ وَتَعَالَى ދެކެ އެބައިމީހުން ލޯބިވާ ފަދައިން މެއެވެ. ނަމަވެސް، ކާފިރުންގެ ބާޠިލު އިލާހުންތައް ދެކެ އެބައިމީހުން ލޯބިވާ ވަރަށް ވުރެން، اللهُ سُبحَانَهُ وَتَعَالَى ދެކެ މުއުމިނުން ލޯބިވާލެއް މާ ބޮޑެވެ. އެހެނީ، މުއުމިނުން، اللهُ سُبحَانَهُ وَتَعَالَى ދެކެ ވާލޯބި، އެބައިމީހުން ޚާލިޞްކުރަނީ، ހަމައެކަނި އެ إِلٰهއަށެވެ. އެއާ ޚިލާފަށް، މުޝްރިކުންގެ އިލާހުންތައް ދެކެ އެބައިމީހުންވާ ލޯބީގައި އެބައިމީހުން އަޅުކަންކުރާ ހުރިހައި ފަރާތެއް ހިމަނައެވެ. ދަންނާށެވެ! اللهُ سُبحَانَهُ وَتَعَالَى ފިޔަވައި އެހެން އެއްވެސް ފަރާތަކަށް އަޅުކަންކުރުން ޙައްޤުވެގެނެއް ނުވެއެވެ.\nއަދި ދުނިޔޭގެ ދިރިއުޅުމުގައި، اللهُ سُبحَانَهُ وَتَعَالَىއާއި އެހެނިހެން ފަރާތްތައް ބައިވެރިކޮށް ޝިރްކުކޮށް، އަމިއްލަ ނަފްސަށް އަނިޔާވެރިވި މީހުންނަށް، އާޚިރަތް ދުވަހުން ލިބޭނޭ ޢަޛާބާއި ޖެހޭނޭ ދަތި ޙާލު އެބައިމީހުންނަށް ފެންނަ ހިނދު، ހުރިހައި ވެރިކަމަކާއި ބާރެއް މިލްކުވެގެންވަނީ، ހަމައެކަނި، اللهُ سُبحَانَهُ وَتَعَالَىއަށް ކަމާ އަދި ހަމަކަށަވަރުން، اللهُ سُبحَانَهُ وَتَعَالَىއީ ގަދަފަދަވެގެންވާ ޢަޛާބުގެ ވެރި إِلٰهُ ކަން، އެބައިމީހުންނަށް އެނގި ޔަޤީންވެ ޤަބޫލުކުރާނެއެވެ. އަދި ދުނިޔޭގައި އުޅުނު އިރު، މުޝްރިކުންނަށް އެ ކަންކަން ޔަޤީންކުރެވުނު ނަމަ، އެ إِلٰهއާ އެއްވެސް އެއްޗެއް ބައިވެރިކޮށް ޝިރްކުކޮށެއް އެބައިމީހުންނެއް ނޫޅުނީހެވެ. އަދި ހަމަކަށަވަރުން، އާޚިރަތް ދުވަހުން، މުޝްރިކުންނަށް ޢަޛާބުދެއްވޭނޭ ވާހަކަ އައިސްފައިވާ ބަސްފުޅުތަކުގައި ވަނީ މުޅީން ވެސް ޙައްޤު ތެެދެވެ.\nއަދި އެ ދުވަހުން އެބައިމީހުންނަށް ޢަޛާބުދެއްވޭނޭ ކަން، ދުނިޔޭގައި އުޅުނު އިރު އެބައިމީހުންނަށް ޤަބޫލުކުރެވުނު ނަމަ، اللهُ سُبحَانَهُ وَتَعَالَى ފިޔަވައި އެހެން އެއްވެސް ފަރާތަކަށް އެބައިމީހުން އަޅުކަމެއް ނުކުރީހެވެ.[30] ","[30] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(166) ދަންނާށެވެ! މުޝްރިކުންނަށް ލިބޭ ގަދަފަދަ ޢަޛާބު، އާޚިރަތް ދުވަހުން އެބައިމީހުންގެ ހަމަ ލޮލަށް ފެންނަ ހިނދު، اللهُ سُبحَانَهُ وَتَعَالَىއަށް ޝިރްކުކުރުމުގައި، މީސްތަކުން އެ ބަޔަކާ ތަބާވެ އުޅުނު އިސް ވެރީން، އެބައިމީހުންނާ ތަބާވެ އުޅުނު އެންމެހައި މީސްތަކުންގެ ކިބައިން ބަރީއަވެގަންނާނެތެވެ. އަދި އެ ފަދަ އިސްވެރީން ބުނާނެތެވެ. اللهُ سُبحَانَهُ وَتَعَالَىއަށް ޝިރްކުކުރުމުގައި، އަހުރެމެންނާ ތަބާވެ އުޅުނު މީހުންނާއި އަހުރެމެންނަކާ އެއްވެސް ގުޅުމެއްނެތެވެ. އަދި އާޚިރަތް ދުވަހުގެ ޢަޛާބު، އެ ދެބައި މީހުންނަށް ފެންނަ ހިނދު، ދުނިޔޭގައި އުޅުނު އިރު، اللهُ سُبحَانَهُ وَتَعَالَى އަށް ޝިރްކުކޮށް، އެ إِلٰهُގެ އަމުރުފުޅުތަކާ ޚިލާފަށް އުޅުމުގައި، އެ ދެބައިމީހުންގެ ދެމެދުގައި ހުރި އެންމެހައި ގުޅުންތައް މުޅީން ކެނޑިދާނެތެވެ. އަދި އެ ދުވަހުގެ ޢަޛާބުން މިންޖުވަނިވި ހުރިހައި ސަބަބަކާއި ވަސީލަތެއް ވެސް، އެ ދެބައިމީހުންގެ ކިބައިން ކެނޑިގެން ހިނގައިދާނެތެވެ.[31]","[31] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(167) އަދި ދުނިޔޭގައި އުޅުނު އިރު، އެބައިމީހުންގެ ވެރީންނާއި ބޮޑުންނާ ތަބާވެ، اللهُ سُبحَانَهُ وَتَعَالَىއާ އެހެނިހެން ފަރާތްތައް ބައިވެރިކޮށް ޝިރްކުކޮށް އުޅުނު މުޝްރިކުން ޤިޔާމަތް ދުވަހުން ބުނާނެތެވެ. ”ދުނިޔެއަށް އެނބުރިދިއުމުގެ ފުރްޞަތެއް ތިމަންމެންނަށް ލިބޭނޭ ނަމަ، ތިމަންމެން ތަބާވެ އުޅުނު ބޮޑުންނާއި ވެރީން މިއަދު ތިމަންމެންގެ ކިބައިން ބަރީއަވެގަތް ކަން އިޢުލާނުކުރި ފަދައިން، ތިމަންމެން ވެސް އެބައިމީހުންގެ ކިބައިން ބަރީއަވެގެންވާ ކަން އިޢުލާނުކުރާނަމެވެ.“ އަދި މުޝްރިކުންނަށް ދެއްވޭ ގަދަފަދަ ޢަޛާބު، ޤިޔާމަތް ދުވަހުން އެބައިމީހުންނަށް، اللهُ سُبحَانَهُ وَتَعَالَى ދައްކަވާ ފަދައިން، ދުނިޔޭގައި އެބައިމީހުން ކުޅަ ބާޠިލު ޢަމަލުތަކަކީ، އެބައިމީހުންގެ މައްޗަށް ހުރި އިންތިހާ ދަރަޖައިގެ ހިތާމަތަކެއް ކަމުގައި، ހަމަ އެ ދުވަހު އެބައިމީހުންނަށް ދައްކަވާނެތެވެ. އަދި ފަހަރެއްގައި ވެސް ނަރަކައިން ނުކުންނާނޭ ބަޔަކު ކަމުގައި އެބައިމީހުން ނުވެތެވެ.[32]","[32] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَة الْعَرَبِيَّةِ السُّعُودِيَّة"],["(168) އޭ މީސްތަކުންނޭވެ! ތިޔަބައިމީހުންނަށް ޓަކައި، اللهُ سُبحَانَهُ وَتَعَالَى ބިމުގައި ލައްވައިފައިވާ ޖަނަވާރުތަކާއި، ގަސްގަހާގެއްސާއި، ފަތްޕިލާވެލީގެ ތެރެއިން ޙަލާލު ރަނގަޅު ތަކެތި، ތިޔަބައިމީހުން ޙަލާލު ރަނގަޅު ގޮތުގައި ހޯދައި، އެ ތަކެތި ތިޔަބައިމީހުން ކައިބޮއިއުޅޭށެވެ! އެހެނީ ހަމަކަށަވަރުން، ތިޔަބައިމީހުންނަށް ޓަކައި، ޙަލާލު ތަކެތި ކަމުގައި، އެ إِلٰهُ ލެއްވި ތަކެއްޗަކީ، އެ ތަކެތީގައި އެއްވެސް ގެއްލުމެއް އަދި ނަޖިސްކަމެއް ވިއަސް ނެތް ފައިދާހުރި ރަނގަޅު ޠާހިރު ތަކެއްޗެވެ.\nއަދި ތިޔަބައިމީހުން ޝައިޠާނާގެ ވަސްވާސްތަކަށް ހެއްލި، ތިޔަބައިމީހުންކުރާ ޢަމަލުތަކާއި، ތިޔަބައިމީހުންގެ ކެއިން ބުއިމަށާއި، އެ ނޫން ކަންކަމަށް ބޭނުންކުރާ ތަކެތީގެ ތެރޭގައި ހިމެނޭ ޙަރާމް ބައެއް ތަކެތި އަމިއްލައަށް ޙަލާލުކޮށް، އަދި އެ ތަކެތީގެ ތެރޭގައި ހިމެނޭ ޙަލާލު ބައެއް ތަކެތި އަމިއްލައަށް ޙަރާމްކޮށް، اللهُ سُبحَانَهُ وَتَعَالَىއަށް އުރެދި ނުކިޔަމަންތެރިނުވާށެވެ! އަދި ޝައިޠާނާ ދައްކާ މަގުން ހިނގައި، ބިދްޢަތަކަށާއި ޝިރްކުގެ ޢަމަލުތަކަށް އަރައިގަނެ، ޝައިޠާނާގެ ފިޔަވަޅުތަކަށް ތިޔަބައިމީހުން ތަބާނުވާށެވެ! އެހެނީ ހަމަކަށަވަރުން، އެ ޝައިޠާނާއަކީ ތިޔަބައިމީހުންނަށް ޓަކައި ހުރި، ފައުޅުވެ ބަޔާންވެގެންވާ ޢަދާވާތްތެރިއެކެވެ. ފަހެ ހަމަކަށަވަރުން، އެއްވެސް ބުއްދިވެރިއަކު، ތިމާއަށް ގެއްލުންދީ ތިމާ މަގުފުރައްދާން ގަދައަޅައި މަސައްކަތްކުރާ ޢަދާވާތްތެރި އެއްވެސް ފަރާތެއްގެ ބަސްއަހައި، އެ ފަދަ ފަރާތަކާ ތަބާއެއް ނުވާނެއެވެ.[33] ","[33] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(169) ހަމަކަށަވަރުން، ޝައިޠާނާ ތިޔަބައިމީހުންނަށް އަމުރުކުރަނީ، ނުބައި ކަންތައްތަކަށާއި، ހުތުރުކަން ބޮޑު ފާޙިޝު ޢަމަލުތަކަށާއި، ފާފަތަކަށް އަރައިގަތުމަށެވެ. އަދި اللهُ سُبحَانَهُ وَتَعَالَى ބާވައިލައްވައިފައި ނުވާ ތަކެއްޗަކީ، އެ إِلٰهُ ބާވައިލެއްވި ތަކެތި ކަމުގައި ބުނެ، ދޮގުހެދުމަށް ވެސް ޝައިޠާނާ ތިޔަބައިމީހުންނަށް އަމުރުކުރެއެވެ. އަދި اللهُ سُبحَانَهُ وَتَعَالَىގެ ރަސޫލުންނަށް އެ إِلٰهُ ބާވައިލެއްވި ޝަރީޢަތުގައި، އެ إِلٰهُ ޙަލާލުކުރައްވައިފައިވާ ބައެއް ތަކެތި ތިޔަބައިމީހުން ޙަރާމްކުރަމުއެވެ. އަދި އެ إِلٰهُ ބާވައިލެއްވި ޝަރީޢަތުގައި، އެ إِلٰهُ ޙަރާމްކުރައްވައިފައިވާ ބައެއް ތަކެތި ތިޔަބައިމީހުން ޙަލާލުކުރަމުއެވެ.\nއެއީ، އެ ކަންކަން ހުއްދަކުރާ އެއްވެސް ޝަރްޢީ ދަލީލެއް، ޢިލްމެއް، ތިޔަބައިމީހުންނަށް ލިބިފައި ނެތި ތިބެގެންނެވެ.[34] ","[34] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَة\nالْعَرَبِيَّةِ السُّعُودِيَّة"],["(170) އަދި اللهُ سُبحَانَهُ وَتَعَالَى ބާވައިލެއްވި ކީރިތި ޤުރްއާނުގައި އަންގަވައިފައިވާ އެންގެވުންތަކަށް ތަބާވެ، އެ ފޮތުގައިވާ އެންގެވުންތަކުން ހިދާޔަތު ލިބިގަނެ، އެ އެންގެވުންތަކުގެ އަލީގައި ތިޔަބައިމީހުން ހިނގާށެވެ! މި ފަދައިން، މަގުފުރެދިފައިވާ މީހުންގެ ގާތުގައި، ތެދުވެރި އިޚްލާޞްތެރިމުއުމިނުން ބުނެފި ނަމަ، މަގުފުރެދިފައިވާ މީހުންގެ ގޮތަކީ، މުއުމިނުންގެ ނަސޭހަތް ޤަބޫލުނުކޮށް އެބައިމީހުންގެ ކާބަފައިން އުޅުނުގޮތަށް ޝިރްކުކުރުންމަތީ ދެމިތިބުމެވެ.\nއަދި ދެކޮޅުވެރިކަން ފައުޅުކުރާ ޙާލު، އެ ފަދަ މުޝްރިކުން މުއުމިނުންނަށް ބުނެތެވެ. ”އަހުރެމެން ތިޔަބައިމީހުންގެ ދީނަކަށް ތަބާއެއްނުވާނަމެވެ. އަދި ކިއެއްތަ! އަހުރެމެން ތަބާވާނީ، އަހުރެމެންގެ ކާބަފައިން އެ ގޮތެއްގެ މަތީގައި ވަނިކޮށް އަހުރެމެންނަށް ފެނުނު ގޮތަށެވެ. އަހުރެމެން ޤަބޫލުކުރާނީ އަހުރެމެންގެ ކާބަފައިންގެ ޢަޤީދާއެވެ. އަހުރެމެން ތަޤްލީދުކުރާނީ އަހުރެމެންގެ ކާބަފައިންނަށެވެ.“ މި ފަދައިން ބުނެ، މަގުފުރެދިފައިވާ މީހުން އެބައިމީހުންގެ ކާބަފައިންނާ އެ ތަބާވަނީ، މަގުފުރެދުމުން ދުރުވެވޭ ފަދަ ބުއްދިއެއް ލިބިފައިނުވާ ބަޔަކުކަމުގައި އެބައިމީހުންގެ ކާބަފައިން ވިއަސްހެއްޔެވެ؟\nއަދި اللهُ سُبحَانَهُ وَتَعَالَىގެ ޙަޟްރަތުން އައިސްފައިވާ ތެދު މަގު އެދޭ ބަޔަކު ކަމުގައި އެ ކާބަފައިން ނުވިއަސްހެއްޔެވެ؟[35] ","[35] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(171) އަދި އީމާންކަމަށާއި ތެދުމަގަށް ގޮވާމީހާއާއި އޭނާގެ ގޮވުމަށް އިންކާރުކޮށް ކާފިރުވާ މީހުންގެ މިސާލަކީ، ގެރި ބަކަރި ޖަމަލު ފަދަ ނަޢަމްސޫފިތަކަށް ދުރުންނާއި ގާތުން ގޮވައި، އެ ތަކެތި ބިރުގަންނަވަން މަސައްކަތްކުރާ، ގެރި ބަކަރި ޖަމަލު ގެންގުޅޭ މީހެއްގެ މިސާލެވެ. އެހެނީ، އެ ތަކެތި ގެންގުޅޭ މީހާ، ހަރުއަޑުން އެ ތަކެއްޗަށް ގޮވައި އެ ތަކެތި ބިރުގެންނެވި ކަމުގައި ވިއަސް، އޭނާ ގޮވާ އަޑު ފިޔަވައި އެހެން އެއްވެސް އަޑެއް އެ ތަކެއްޗަކަށް ނުއިވެއެވެ. އަދި އެ އަޑު އިވުމުން، އެއްވެސް އެއްޗެއް ވިސްނި، އެ ކަމުން އެ ތަކެއްޗަށް ކުރާ އެއްވެސް ފައިދާއެއް ނޯވެއެވެ. ހަމަ އެ ފަދައިންމެ، ކާފިރުންނަކީ، ކަންފަތަށް އިވުނު ކަމުގައި ވިއަސް،\nޙައްޤު ބަސް އެހުމުގައި ބީރުވެފައިވާ، ވާހަކަދައްކައި އުޅުނުކަމުގައި ވިއަސް، ޙައްޤު ބަސް ބުނުމުގައި މަންމަންވެފައިވާ، ޙައްޤަކީ ކޮބައިކަން އެނގެނިވި ދަލީލުތަކާއި ހެކިތައް ފެނުނުކަމުގައި ވިއަސް، ޙައްޤަކީ ކޮބައިކަން ދުށުމުގައި ކަނުވެފައިވާ ބަޔެކެވެ. ފަހެ އެބައިމީހުންނަކީ، ވިސްނައި ބުއްދިކޮށް އުޅޭ ބަޔަކު ނޫނެވެ. އެހެންކަމުން، ދެ ދުނިޔޭގެ ބާއްޖަވެރިކަން ލިބެނިވި މަގު އެބައިމީހުންނަކަށް ނުވިސްނެއެވެ. ވީމާ، އެންމެހައި ހެޔޮކަމަކުން އެބައިމީހުން އެ ވަނީ މަޙްރޫމުވެފައެވެ.[36] ","[36] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(172) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިމަން إِلٰهُ، ތިޔަބައިމީހުންނަށް ދެއްވި ރަނގަޅު ޙަލާލު ތަކެތީން ތިޔަބައިމީހުން ކައިބޮއި އުޅޭށެވެ! އަދި ޙަލާލު ރަނގަޅު ކާބޯތަކެތި އަމިއްލައަށް ޙަރާމްކޮށް، ޙަރާމް ނުރަނގަޅު ކާބޯތަކެތި އަމިއްލައަށް ޙަލާލުކުރާ ކާފިރުން ފަދައިން ތިޔަބައިމީހުން ނުވާށެވެ! އަދި ތިޔަބައިމީހުންނީ، އިޚްލާޞްތެރިކަމާ އެކު، اللهُ سُبحَانَهُ وَتَعَالَىއަށް އަޅުކަންކުރާ ބަޔަކު ކަމުގައި ވަނީ ނަމަ، ތިއަބައިމީހުންނަށް، އެ إِلٰهُ ދެއްވައިފައިވާ\nގިނަގުނަ ނިޢުމަތްތަކަށް ޓަކައި، ތިޔަބައިމީހުންގެ ހިތުންނާއި، ދުލުންނާއި، ގުނަވަންތަކުން، އެ إِلٰهއަށް ތިޔަބައިމީހުން ޝުކްރުއަދާކުރާށެވެ![37] ","[37] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(173) ހަމަކަށަވަރުން، ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ޙަރާމްކުރެއްވީ ތިޔަބައިމީހުންނަށް ގެއްލުންހުރި ތަކެއްޗެވެ. އެއީ، މުޅަ ތަކެއްޗާއި، ލެއާއި، އޫރުމަހާއި، اللهُ سُبحَانَهُ وَتَعَالَىގެ ނަންފުޅު ނޫން އެހެން ފަރާތެއްގެ ނަންގަނެ ކަތިލެވޭ ކޮންމެ އެއްޗެކެވެ. ނަމަވެސް، ފުރާނަ ސަލާމާތްކުރުމަށް ޓަކައި، اللهُ سُبحَانَهُ وَتَعَالَى ޙަރާމްކުރެއްވި ތަކެތީގެ ތެރެއިން އެއްޗެއް ކެއުމަށް ނުވަތަ ބުއިމަށް މީހަކަށް މަޖްބޫރުވެއްޖެ ޙާލަތެއްގައި، ހަމައެކަނި އެ މީހެއްގެ ފުރާނަ ސަލާމަތްކުރެވޭ މިންވަރަށް ކެއުމާއި ބުއިން، اللهُ سُبحَانَهُ وَتَعَالَى މުސްލިމުންނަށް ހުއްދަކުރައްވައިފައި ވެއެވެ. އެއީ، އެ إِلٰهُގެ އޯގާވަންތަކަމެވެ.\nވީމާ، ނުކިޔަމަންތެރި ކަމެއް އަދި ހައްދުފަހަނަޅައި ދިއުމެއް ވެސް ނެތި، އެ إِلٰهُ ޙަރާމްކުރެއްވި އެއްޗަކުން ތިމާގެ ފުރާނަ ސަލާމަތްކުރެވޭ މިންވަރުގެ އެތިކޮޅެއް ބޭނުންކުރުމަކީ، އެ ބޭނުންކުރާ މީހާ ފާފަވެރިވާނޭ ކަމެއްނޫނެވެ. ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.[38] \nދަންނާށެވެ! ނަޢަމްސޫފީގެ ތެރެއިން ވިއަސް، ޝަރްޢީ އުޞޫލުތަކާ އެއްގޮތްވާ ގޮތުގެ މަތީން ކަތިލެވިފައިނުވާ ކޮންމެ އެއްޗެއް ހިމެނޭނީ މުޅަ ތަކެތީގެ ތެރެއިންނެވެ.","[38] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(174) ހަމަކަށަވަރުން، اللهُ سُبحَانَهُ وَتَعَالَى ބާވައިލެއްވި ތައުރާތާއި އިންޖީލުގައި، އެ إِلٰهُ ބަޔާންކުރައްވައިފައިވާ ޙައްޤު ވާހަކަތަކާއި، مُحَمَّدُ ﷺ ގެ ސިފަފުޅުތައް ސިއްރުކޮށް ވަންހަނާކޮށް، އެ ފޮތްތަކުގައިވާ އާޔަތްތައް ކުޑަ އަގަކަށް ވިއްކާ ނުވަތަ ގަންނަ ޔަހޫދީންނާއި، ނަޞާރައިންނާއި، އެ ނޫން ވެސް އެ ފަދަ ކޮންމެ ބަޔަކީ، އަލިފާން ނޫން އެހެން އެއްޗަކުން އެބައިމީހުންގެ ބަނޑު ފުރާ ބަޔަކު ނޫނެވެ. އަދި ޤިޔާމަތް ދުވަހުން، ކޯފާގެ ބަސްފުޅު ނޫން އެހެން ބަސްފުޅެއް، اللهُ سُبحَانَهُ وَتَعَالَى އެ ފަދަ މީހުންނަކަށް ވަޙީއެއް ނުކުރައްވާނެތެވެ. އަދި ކުފުރުވެރިކަމާއި ފާފަތަކުގެ ނުބައިކަމުން، اللهُ سُبحَانَهُ وَتَعَالَى އެބައިމީހުން ޠާހިރެއް ނުކުރައްވާނެތެވެ.އަދި އެބައިމީހުންނަށް ހުރީ ގަދަފަދަ ވޭންދެނިވި ޢަޛާބެވެ.\nދަންނާށެވެ! ފަނާވެދަނިވި ދުނިޔޭގެ ވެރިކަމާއި، ޖާހާއި، މުދަލުގެ ބޭނުމުގައި އެ ފަދަ ޢަމަލުކުރާ ކޮންމެ މީހަކުމެ، ކައި ބަނޑަށް އެ އަޅަނީ ޙަރާމް ތަކެތި ފިޔަވައި އެހެން އެއްވެސް އެއްޗެއް ނޫނެވެ. އެ ކަމުގެ ސަބަބުން، ނަރަކައަށް ވަންނާން އެބައިމީހުންނަށް ޖެހޭނެތެވެ. އަދި އެ ތާނގައި އަލިފާން ނޫން އެހެން އެއްޗެއް ކައި، އެބައިމީހުންގެ ބަނޑަކަށް ނާޅާނެތެވެ.[39] ","[39] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(175) އިސްވެދިޔަ އާޔަތުގައި ބަޔާންވެދިޔަ ފަދައިން، ތެދުމަގު ދައްކައިދެނިވި ޙައްޤު ޢިލްމު ފޮރުވައި ވަންހަނާކުރާ މީހުންނަކީ، ހިދާޔަތުގެ ބަދަލުގައި މަގުފުރެދުން ގަނެ، ކުފްރުވެރިކަން އިޚްތިޔާރުކުރާ މީހުންނެވެ. ފާފަފުއްސެވުމުގެ ބަދަލުގައި ނަރަކަވަންތަ ވެރީންގެ ޢަމަލުތައްކޮށް، اللهُ سُبحَانَهُ وَتَعَالَىގެ ޢަޛާބު ގަނެ، ނަރަކައިގެ ޢަޛާބަށް ހުށަހޮޅިގަތް މީހުންނެވެ. ފަހެ، ޖަހަންނަމައިގެ އަލިފާނާއި އެ ތާނގެ ޢަޛާބުގައި ދެމިތިބުމަށް އެބައިމީހުންނަށް ކެތްކުރެވޭނީ ވެސް ކިހިނަކުންހެއްޔެވެ! ކެތްނުކޮށް ދާނީ ވެސް ކޮންތަނަކަށްހެއްޔެވެ! اللهُ سُبحَانَهُ وَتَعَالَى ދެއްވައިފާނޭ ޢަޛާބަކަށް އެއްވެސް ފަރުވާލެއް ނެތި އެބައިމީހުން އުޅޭ ކަހަލައެވެ. ވީމާ، ނަރަކަ ފިޔަވައި އެހެން ތަނެއް އެބައިމީހުންނަށް ޙައްޤުވެގެން ވޭހެއްޔެވެ! އަދި اللهُ سُبحَانَهُ وَتَعَالَى ދެއްވައިފާނޭ ޢަޛާބަކަށް އެއްވެސް ޖެހިލުމެއްނެތި، ޙައްޤުފޮރުވައި ވަންހަނާކުރުމަށް އެބައިމީހުންނަށް ކެރުނުކަމާ މެދު އަޖައިބެއް ފަހެ ނުވޭހެއްޔެވެ!\nދަންނާށެވެ! މި އާޔަތުން އެނގި ފައުޅުވަނީ ޙައްޤުފޮރުވައި ވަންހަނާކުރާ މީހުންނަށް ނަރަކައިގައި ހުރި ނިކަމެތިކަމާއި ޢަޛާބުގެ ބޮޑުކަމެވެ.[40] \nދަންނާށެވެ! އިސްވެދިޔަ ދެ އާޔަތް ބާވައިލެއްވުނީ ޔަހޫދީންގެ ބައެއް ޢިލްމުވެރީންނާއި އެބައިމީހުންގެ ތެރޭގައި ތިބި ބައެއް އިސްމީހުންނާ ބެހޭ ގޮތުން ކަމުގައި ރިވާވެގެން ވެއެވެ. އެހެނީ، مُحَمَّدُ ﷺ ރަސޫލުކަމައިގެން ފޮނުއްވޭނެ ވާހަކައާއި އެ ރަސޫލާގެ ސިފަފުޅުތައް، اللهُ سُبحَانَهُ وَتَعَالَى ތައުރާތުގައި ބަޔާންކުރައްވައި ފައުޅުކުރައްވައިފައި ވުމާ އެކު ވެސް، އެބައިމީހުން އެ ކަންތައްތައް ވަންހަނާކޮށް ސިއްރުކޮށް، އެ ކަމުގެ މައްޗަށް އަގު ހިފައި އުޅުނު ކަމުގައި ވިއެވެ. އެ ކަން ހިނގި ގޮތަކީ، ޔަހޫދީންގެ ބޮޑުންގެ ތެރެއިން، كَعْبُ بْنُ الْأَشْرَف އާއި، مَالِكُ بْنُ الصَّيْف އާއި، حُيَيُّ بْنُ أَخْطَب ފަދަ ބޮޑުންނާ ތަބާވެ، އެބައިމީހުންގެ ބަސްއަހައި އުޅޭ ޔަހޫދީންގެ ޢާންމު މީހުންގެ އަތުން، އެ ބޮޑުންގެ މީހުން ހަދިޔާތައް ލިބިގަނެ، އެ ފަދަ ޙަރާމް ތަކެތީގެ ބޭނުންކޮށް އުޅުމެވެ. އެ ކަންތައްތައް އެ ގޮތަށް ހިނގަމުން ދަނިކޮށް، مُحَمَّدُ ﷺ ރަސޫލުކަމައިގެން ފޮނުއްވުމުން، އެ ރަސޫލާއާއި އެ ރަސޫލާ ގެންވި ޝަރީޢަތުގެ ތެދުކަން މީސްތަކުންނަށް އެނގިއްޖެ ނަމަ، އެބައިމީހުންނަށް ލިބެމުންދިޔަ ހަދިޔާތައް ލިބުން ހުއްޓިދާނޭ ކަމާމެދު ބިރުގަނެ، ކީރިތި ރަސޫލާއާއި، އެ ރަސޫލާއަށް ދެއްވުނު ޝަރީޢާތާ ބެހޭ ގޮތުން ތައުރާތުގައި އައިސްފައިވާ ވާހަކަތައް މީސްތަކުންނަށް ކިޔައިނުދީ، އެ ވާހަކަތައް ސިއްރުކޮށް ވަންހަނާކުރިއެވެ. ވުމާއެކު، އެބައިމީހުން އެ ކުރި ކަންތައްތަކާ ބެހޭ ގޮތުން މި އާޔަތް ބާވައިލެއްވުނެވެ.[41] ","[40] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة\n[41] الْجَامِعُ لِأحْكَامِ الْقُرْآنِ لِلْإمِامِ الْقُرْطُبِي وَالتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي"],["(176) ޙައްޤު ފޮރުވައި ވަންހަނާކުރާ މީހުންނަށް އެ ފަދަ ޢަޛާބު ޙައްޤުވި ސަބަބަކީ، اللهُ سُبحَانَهُ وَتَعَالَى ފޮނުއްވި ރަސޫލުންނަށް އެ إِلٰهُ ބާވައިލެއްވި ފޮތްތަކުގައި ވަނީ ފައުޅުވެ ބަޔާންވެގެންވާ ޙައްޤު ދީން ކަމުގައި ވުމާއެކު ވެސް، އެ ރަސޫލުންނާއި އެ ރަސޫލުންނަށް ބާވައިލެއްވި ފޮތްތައް ދޮގުކޮށް އިންކާރުކޮށް ކާފިރުވެ، އެ ފޮތްތަކުގައިވާ ޙައްޤު ބަސްފުޅުތައް ވަންހަނާކުރުމުން ކަން ކަށަވަރެވެ. އަދި ހަމަކަށަވަރުން، ޔަހޫދީންނާއި ނަޞާރާއިންގެ ތެރެއިން ގިނަ ބަޔަކު، އެބައިމީހުންނަށް ޓަކައި ބާވައިލެއްވުނު ފޮތްތަކުގައިވާ ބައެއް ޙުކުމްތަކާއި އިރްޝާދުތަކަށް އީމާންވެ، އަނެއްބައި ޙުކުމްތަކާއި އިރްޝާދުތަކަށް ކާފިރުވެ، އެ ފޮތްތަކުގައިވާ ގިނަ ޙުކުމްތަކާއި އިރްޝާދުތަކާ ޚިލާފުވުމުން، އެބައިމީހުން އެ ވަނީ ޙައްޤުގެ މަގުން އެއްކިބާވެ ބައިބައިވެފައި ތިބި ދެކޮޅުވެރި ބައެއްގެ ގޮތުގައި ކަން ކަށަވަރެވެ. އަދި اللهُ سُبحَانَهُ وَتَعَالَى ބާވައިލެއްވި ޙައްޤު ދީނާއި ދެކޮޅުވެރިވެ ޖަދަލުކުރުމުގެ ސަބަބުން، އެބައިމީހުން އެ ވަނީ ތެދުމަގާ ނުހަނު ދުރުގައި ކަން ވެސް ކަށަވަރެވެ.[42]","[42] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّة السُّعُودِيَّة"],["(177) ހެޔޮކަމަކީ، ހަމައެކަނި އިރުމަތީ ފަރާތަށާއި ހުޅަނގު ފަރާތަށް ތިޔަބައިމީހުންގެ މޫނުތައް ކުރިމަތިކުރުމެއް ނޫނެވެ. އަދި، اللهُ سُبحَانَهُ وَتَعَالَىގެ ޝަރީޢަތުގައި އަންގަވައި، އެ إِلٰهُ އަމުރުކުރައްވައިފައިވާ ގޮތުގެމަތީން މެނުވީ، އިރުމަތީ ފަރާތަށް ނުވަތަ ހުޅަނގު ފަރާތަށް ކުރިމަތިލައިގެން ތިބެ ނަމާދުކުރުމަކީ، އެ إِلٰهُގެ ޙަޟްރަތުގައި ޤަބޫލުކުރެއްވޭނޭ ހެޔޮ ޢަމަލެއް ނޫނެވެ. އެހެނެއްކަމަކު، ހުރިހައި ހެޔޮ ކަމެއްމެ ވަނީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އަޅުކަންކުރުން ޙައްޤުވެގެންވާ إِلٰهއަކީ، ހަމައެކަނި، اللهُ سُبحَانَهُ وَتَعَالَى ކަމަށް އީމާންވެ، އެ إِلٰهއަށް އެއްވެސް ބައިވެރިއަކު ނުވާކަމުގައި ޔަޤީންކުރާ މީހާގެ ކިބައިގައެވެ. އަދި އެ إِلٰهއަށް އީމާންވެހުރުމާ އެކު، މަރުވުމަށް ފަހު ދިރުއްވައި ޖަޒާ ދެއްވާ ޤިޔާމަތް ދުވަހަށާއި، އެންމެހައި މަލާއިކަތުންނަށާއި، ބާވައިލެއްވި ފޮތްތަކަށާއި، އެންމެހައި ރަސޫލުންގެ ރަސޫލުކަމާއި، ނަބިއްޔުންގެ ނަބީކަން ތެދުކޮށް އީމާންވާ މީހާގެ ކިބައިގައެވެ.\nއަދި ތިމާގެ މުދަލާ މެދު ތިމާގެ ހިތުގައި އޮންނަ ލޯބީގެ އިތުރަށް، އެ މުދަލަށް ބޭނުންވެ ހުރުމާ އެކު ވެސް، މިސްކީނުންނަށާއި، ގާތްތިމާގެ މީހުންނަށާއި، ޔަތީމުންނަށާއި، ދަތުރުމަތީގައި އުޅެނިކޮށް އަތްމަތި ހުސްވުމުގެ ސަބަބުން، އެހީއަށް ބޭނުންވެފައިވާ މީހުންނަށާއި، މަޖްބޫރުވުމުގެ ސަބަބުން އެހީއަށް އެދި ސަލާންޖަހާ މީހުންނަށާއި، މުސްލިމުންގެ ތެރެއިން ހައްޔަރުވެފައިވާ މީހުންނަށާއި، އަޅުން މިނިވަންކުރުމަށާއި، މި ހުރިހައި ފަރާތްތަކަށާއި، ކަންކަމަށް ތިމާގެ މުދަލުން ހޭދަކުރާ މީހާގެ ކިބައިގައެވެ. އަދި ނަމާދު ޤާއިމުކޮށް، ފަރްޟު ޒަކާތްދީ އުޅޭ މީހާގެ ކިބައިގައެވެ. އަދި ޢަހްދެއް ކޮށްފި ނަމަ އެ ޢަހްދެއް ފުއްދައި އުޅޭ މީހުންގެ ކިބައިގައެވެ.\nއަދި ފަޤީރުކަން ބޮޑުވެ އަތްމަތިދަތިވާ ވަގުތުތަކުގައްޔާއި، ބަލިޙާލު ބޮޑުވެ އުނދަގޫތައް ކުރިމަތިވާ ވަގުތުތަކުގައްޔާއި، اللهُ سُبحَانَهُ وَتَعَالَىގެ މަގުގައި ކުރެވޭ ޖިހާދުތަކުގައި ކެތްތެރިވެ އުޅޭ މީހުންގެ ކިބައިގައެވެ. އެހެންކަމުން، اللهُ سُبحَانَهُ وَتَعَالَىއަށް އީމާންވުމުގައްޔާއި ހެޔޮ ޢަމަލުކުރުމުގައި ތެދުވެރީންނަކީ، ބަޔާންވެދިޔަ ސިފަތަކުން ސިފަ ލިބިގެންވާ މީހުންނެވެ. އަދި اللهُ سُبحَانَهُ وَتَعَالَىގެ ޢުޤޫބާތަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެގެންވާ ތަޤްވާވެރީންނަކީ ވެސް، ހަމަ އެ ސިފަތަކުގެ އަހްލުވެރީންނެވެ.[43] ","[43] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِالْعَرَبِيَّةِ السُّعُودِيَّة"],["(178) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ޙައްޤަކާ ނުލައި ގަސްތުގައި މީހަކު ޤަތުލުކޮށްފި ނަމަ، އެ މީހާގެ ކިބައިން ޤިޞާޞުހިފުން، اللهُ سُبحَانَهُ وَتَعَالَى ތިޔަބައިމީހުންގެ މައްޗަށް ފަރްޟުކުރައްވައިފިއެވެ. ދަންނާށެވެ! ޤިޞާޞުހިފުން، اللهُ سُبحَانَهُ وَتَعَالَى ފަރްޟުކުރައްވައިފައި ވަނީ، ޤަތުލުކުރި މީހާއާއި ޤަތުލުވެވުނު މީހާއާ ދެ މީހުންނަކީ ވެސް މިނިވަންކަމާއި، އަޅުވެތިކަމާއި، ޖިންސުގެ ގޮތުން އެއްގޮތްވެގެންވާ ދެ މީހުން ކަމުގައި، އެ ދެ މީހުން ވަނީ ނަމައެވެ. އެއީ، މިނިވަނެއްގެ ބަދަލުގައި މިނިވަނެކެވެ. އަޅެއްގެ ބަދަލުގައި އަޅެކެވެ. ފިރިހެނެއްގެ ބަދަލުގައި ފިރިހެނެކެވެ.\nއަންހެނެއްގެ ބަދަލުގައި އަންހެނެކެވެ. ނަމަވެސް، ޙައްޤަކާނުލައި މީހެއްގެ ގަޔަށް މަރުގެ ޙަމަލާއެއް ދެވުމަށް ފަހު، ޙަމަލާ ދެވުނު މީހާ މަރުވުމުގެ ކުރީން، ޙަމަލާދިން މީހާއަށް މަޢާފުދީފި ނަމަ ޤިޞާޞު ހިފުމެއްނެތެވެ. އަދި ޙައްޤަކާނުލައި މީހަކު މަރައިލެވުމަށް ފަހު، އޭނާ މެރި މީހާގެ ކިބައިން ޤިޞާޞުހިފުމުގެ ބަދަލުގައި މަރުގެ ދިޔަ ލިބިގަތުމަށް، މަރައިލެވުނު މީހާގެ ވާރުތަވެރިއެއްގެ ފަރާތުން ނުވަތަ ބައެއް ވާރުތަވެރީންގެ ފަރާތުން ނުވަތަ ހުރިހައި ވާރުތަވެރީންގެ ފަރާތުން ރުހި ޤަބޫލުވެވިދާނޭ މެއެވެ. އެ ގޮތަށް ރުހި ޤަބޫލުވެވިއްޖެ ނަމަ، ޙައްޤަކާ ނުލައި މަރައިލެވުނު މީހާގެ މަރުގެ ދިޔަ އަދާކުރާ ފަރާތަށް ދަތިކޮށް އުނދަގޫކުރުމެއް ނެތި، ރިވެތިކޮށް ހެޔޮ ގޮތުގައި މަރުގެ ދިޔަ ލިބިގަތުމަށް، މަރައިލެވުނު މީހާގެ ވާރުތަވެރީން އެދޭހުށިކަމެވެ.\nއަދި ޙައްޤަކާ ނުލައި މީހަކު މަރައިލި މީހާގެ ފަރާތުން މަރައިލެވުނު މީހާގެ ވާރުތަވެރީންނަށް އަދާކުރާން ޖެހޭ، އެބައިމީހުންގެ ގާތްތިމާގެ މީހާގެ މަރުގެ ދިޔަ އަދާކުރުމުގައި އެބައިމީހުންނަށް ދަތިކޮށް، އިތުރު ބަހަނާދެއްކުން ފަދަ ގޮތްތައް މެދުވެރިކުރުމެއް ވެސް ނެތި، ދެ ފަރާތުން އެއްބަސްވެފައިވާ ގޮތާ ޚިލާފުނުވެ، މަރުގެ ދިޔަ އަދާކުރާހުށިކަމެވެ! އެއީ، މަރުގެ ދިޔަ އަދާކުރުމުގައި، މަރައިލި މީހާގެ ފަރާތުން ލަސްކުރުމެއް އަދި އުނިކުރުމެއް ވިއަސް ނެތި އިޙްސާންތެރިކަމާ އެކުގައެވެ. ދަންނާށެވެ! ޤިޞާޞުހިފުން މަޢާފުކޮށް، ދިޔަ ނެގޭނޭ ގޮތް، އިސްލާމީ ޝަރީޢަތުގައި ކަނޑައެޅުއްވި ކަމީ، ތިޔަބައިމީހުންގެ ސާހިބުވަންތަ إِلٰهُ ތިޔަބައީމީހުންނަށް ދެއްވައިފައިވާ ލުއިކަމެކެވެ. އަދި އެ ކަމަކީ، ތިޔަބައިމީހުންގެ މައްޗަށް، އެ إِلٰهُ ބެހެއްޓެވި ރަޙްމަތްވަންތަކަމުގެ ތެރެއިން ހިމެނޭ ކަމެއް ވެސް މެއެވެ.\nއެހެނީ، ދިޔަ ނެގުން ތިޔަބައިމީހުންނަށް ފަސޭހަވެފައި އެ ކަމުން މަންފާލިބުން ބޮޑެވެ. އަދި ޤަތުލުކުރި މީހާގެ ކިބައިން ޤިޞާޞުނުހިފައި، މަރުގެ ދިޔަ ލިބިގަތުމަށް އެއްބަސްވުމަށް ފަހު، ޤަތުލުކުރެވުނު މީހާގެ ވާރުތަވެރީންގެ ތެރެއިން މީހަކު ދެކޮޅުވެރިވެ، ޢަދާވާތްތެރިވެ، އޭނާގެ ގާތްތިމާގެ މީހާ ޤަތުލުކުރި މީހާ ޤަތުލުކޮށްލައިފި ނަމަ، އެ ފަދަ މީހަކަށް ދިނުމަށް އިސްލާމީ ޝަރީޢަތުގައި ކަނޑައެޅިފައިވާ އަދަބަކީ، އެ ޢަދާވާތްތެރިވި މީހާ ޤަތުލުކޮށް އޭނާގެ ކިބައިން ޤިޞާޞުހިފުމެވެ. ނަމަވެސް، އެ ފަދަ މީހެއްގެ ކިބައިން ވެސް ޤިޞާޞުހިފެވޭނީ ޤަތުލުކުރި މީހާއާއި ޤަތުލުކުރެވުނު މީހާއާ ދެ މީހުންނަކީ، މިނިވަންކަމާއި، އަޅުވެތިކަމާއި، ޖިންސުގެ ގޮތުން، އެއްގޮތްވެގެންވާ ދެ މީހުން ކަމުގައި އެ ދެ މީހުން ވާނަމައެވެ. އަދި ބައެއް ޢިލްމުވެރީންގެ ނަޒަރުގައި، ޙައްޤަކާ ނުލައި މުސްލިމަކު ޤަތުލުކުރި މީހެއްގެ ކިބައިން މަރަށް މަރުނުހިފައި، އޭނާގެ ފަރާތުން މަރުގެ ދިޔަ ނެގުމަށް އެއްބަސްވުމަށް ފަހު، ޤަތުލުވި މީހާގެ ވާރުތަވެރީންގެ ތެރެއިން މީހަކު އެ މީހާއާ ދެކޮޅުވެރިވެ ޢަދާވާތްތެރިވެ، އެ މީހާ ޤަތުލުކޮށްފި ނަމަ އެ ފަދަ މީހަކަށް މަޢާފުކުރުމެއް ނުވެއެވެ. އަދި އާޚިރަތުގައި ވެސް އެ މީހަކަށް ވޭންދެނިވި ޢަޛާބުހުއްޓެވެ.[44] \nދަންނާށެވެ! ޤިޞާޞުހިފުމަކީ، ޙައްޤަކާ ނުލައި ގަސްތުގައި މުސްލިމަކު ޤަތުލުކޮށްފި ނަމަ، ޝަރްޢީ ހަމަތަކުގެ މަތީން، އޭނާ ޤަތުލުކުރި މީހާގެ ކިބައިން މަރަށް މަރުހިފުމެވެ. އަދި މަރުގެ ދިޔައަކީ، ޙައްޤަކާ ނުލައި މީހަކު މަރައިލެވިއްޖެ ނަމަ، އެ މީހާ މެރިމީހާގެ ކިބައިން ޤިޞާޞުހިފުމުގެ ބަދަލުގައި ނުވަތަ ޤިޞާޞުހިފާން ނުޖެހޭ ޙާލަތްތަކުގައި ނެގޭ މުދަލެކެވެ.\nއަދި ދަންނާށެވެ! ޙައްޤަކާ ނުލައި ގަސްތުގައި ޤަތުލުކުރެވޭ މުސްލިމުންގެ މަރުގެ ބަދަލުގައި ޤިޞާޞުހިފައި، މުސްލިމުން ޤަތުލުކުރާ މީހުންގެ މައްޗަށް މަރުގެ ޙުކުމް ހިންގައި ތަންފީޛުކުރުމަކީ، ވެރިކަމުގެ ފަރާތުން ކުރާންޖެހޭ ކަމެކެވެ. މި ކަމާ މެދު ޢިލްމުވެރީންގެ މެދުގައި އެއްވެސް ޚިލާފެއް ނެތެވެ.\nކޮންމެއަކަސް، މި އާޔަތުގައި މި ވަނީ ޤިޞާޞުހިފުމާ ގުޅޭގޮތުން އައިސްފައިވާ އިޖްމާލީ ޙުކްމެކެވެ. އެހެނީ، މި އާޔަތުން ދޭހަވާ ގޮތުގައި، ޤިޞާޞުހިފުން ފަރްޟުކުރައްވައިފައި ވަނީ، ޤަތުލުކުރި މީހާއާއި ޤަތުލުވެވުނު މީހާއާ ދެ މީހުންނަކީ، މިނިވަންކަމާއި، އަޅުވެތިކަމާއި، ޖިންސުގެ ގޮތުން އެއްގޮތްވެގެންވާ ދެ މީހުން ކަމުގައި ވާނަމައެވެ. ވީމާ، މަރައިލެވުނު މީހާއީ މިނިވަނަކު ކަމުގައި ވެފައި، މަރައިލި މީހާއީ ވެސް މިނިވަނަކު ކަމުގައި ވާނަމަ، މަރުވި މިނިވަނާގެ މަރުގެ ބަދަލުގައި މަރައިލި މިނިވަނާގެ ކިބައިން ޤިޞާޞުހިފިދާނެއެވެ. އަދި މަރައިލެވުނު މީހާއީ، މީހެއްގެ އަޅަކު ކަމުގައި ވެފައި، މަރައިލި މީހާއީ ވެސް މީހެއްގެ އަޅަކު ކަމުގައި ވާނަމަ، މަރުވި މީހާގެ މަރުގެ ބަދަލުގައި މަރައިލި މީހާގެ ކިބައިން ޤިޞާޞުހިފިދާނެއެވެ. އަދި މަރައިލެވުނު މީހާއީ ފިރިހެނަކު ކަމުގައިވެފައި، މަރައިލި މީހާއީ ވެސް ފިރިހެނަކު ކަމުގައި ވާނަމަ، މަރުވި ފިރިހެނާގެ މަރުގެ ބަދަލުގައި މަރައިލި ފިރިހެނާގެ ކިބައިން ޤިޞާޞުހިފިދާނެއެވެ. އަދި މަރައިލެވުނު މީހާއީ، އަންހެނަކު ކަމުގައި ވެފައި، މަރައިލި މީހާއީ ވެސް އަންހެނަކު ކަމުގައި ވާނަމަ، މަރުވި އަންހެނާގެ މަރުގެ ބަދަލުގައި މަރައިލި އަންހެނާގެ ކިބައިން ޤިޞާޞުހިފިދާނެއެވެ.\nނަމަވެސް، ޤަތުލުކުރި މީހާއާއި ޤަތުލުވެވުނު މީހާއާ ދެ މީހުންނަކީ، މިނިވަންކަމުގެ ގޮތުން ވިއަސް ނުވަތަ އަޅުވެތިކަމުގެ ގޮތުން ވިއަސް ނުވަތަ ޖިންސުގެ ގޮތުން ވިއަސް ތަފާތު ދެ މީހުން ކަމުގައި ވާނަމަ، ޤަތުލުކުރި މީހާއާމެދު ކަންތައްކުރަންވީ ގޮތުގެ ޙުކުމް މި އާޔަތުގައި ބަޔާންކުރައްވައިފައެއް ނުވެއެވެ. އެހެނެއްކަމަކު، އެ ކަމުގެ ތަފްޞީލީ ޙުކުމްތައް ކީރިތި ޤުރްއާނުގެ ބައެއް އެހެނިހެން އާޔަތްތަކުންނާއި، ކައު އިތުރު ރަސޫލާގެ ޙަދީޘުފުޅުތަކުން އެނގެއެވެ.\nވުމާއެކު، އަންހެނަކު މަރައިލި ފިރިހެނާގެ ކިބައިން ޤިޞާޞުހިފިދާނެއެވެ. އަދި ފިރިހެނަކު މަރައިލި އަންހެނާގެ ކިބައިން ވެސް ޤިޞާޞުހިފިދާނެއެވެ. ކާފިރެއްގެ މަރުގެ ބަދަލުގައި މުސްލިމެއްގެ ކިބައިން ޤިޞާޞެއް ނުހިފޭނެއެވެ. އަދި ގިނަ ޢިލްމުވެރީންގެ ނަޒަރުގައި، އަޅެއްގެ މަރުގެ ބަދަލުގައި މިނިވަނެއްގެ ކިބައިން ވެސް ޤިޞާޞެއް ނުހިފޭނެއެވެ. އަދި ބައެއް ޢިލްމުވެރީންގެ ނަޒަރުގައި، ދަރިއެއްގެ މަރުގެ ބަދަލުގައި މައިންބަފައިންގެ ކިބައިން ވެސް ޤިޞާޞެއް ނުހިފޭނެއެވެ.[45] \nއަދި ދަންނާށެވެ! ޙައްޤަކާ ނުލައި، ގަސްތުގައި މީހަކު ޤަތުލުކޮށްފި ނަމަ، އިސްލާމީ ޝަރީޢަތުގައިވާ ގޮތުގެ މަތީން އެ މީހެއްގެ ކިބައިން ޤިޞާޞުހިފުމުގައި ކަންތައް ކުރާނީ، ޤަތުލުކުރެވުނު މީހާއާމެދު ޤަތުލުކުރި މީހާ ކަންތައްކުރި ފަދައަކުންނެވެ. އެ ކަމަށް އިޝާރާތްކުރައްވައި اللهُ سُبحَانَهُ وَتَعَالَى ވަޙީކުރެއްވިއެވެ. وَإِنْ عَاقَبْتُمْ فَعَاقِبُوا بِمِثْلِ مَا عُوقِبْتُمْ بِه [46] މާނައީ: ”އަދި ތިޔަބައިމީހުން ޢުޤޫބާތް ދޭ ނަމަ، ތިޔަބައިމީހުންނަށް ޢުޤޫބާތް ލިބުނު ފަދައަކުން، ފަހެ ތިޔަބައިމީހުން ޢުޤޫބާތް ދޭށެވެ!“\nއަދި ހަމަ އެހެންމެ، ޤަތުލުކުރެވުނު މީހާއާމެދު ޤަތުލުކުރި މީހާ ކަންތައް ކުރި ފަދައިން، ޤަތުލުކުރި މީހާއާމެދު ވެސް ކަންތައް ކުރުމަށް ކައު އިތުރު ރަސޫލާ ޙުކުމްކުރެއްވި ކަމުގައި، الْإِمَامُ الْبُخَارِيއާއި، الْإِمَامُ مُسْلِم ނަޤްލުކުރެއްވިއެވެ. «أَنَّ جَارِيَةً وُجِدَ رَأْسُهَا قَدْ رُضَّ بَيْنَ حَجَرَيْنِ، فَسَأَلُوهَا: مَنْ صَنَعَ بِكِ هَذَا؟ فُلَانٌ. فُلَانٌ. حَتَّى ذَكَرُوا يَهُودِيًّا. فَأَوْمَأَتْ بِرَأْسِهَا، فَأُخِذَ الْيَهُودِي، فَأَقَرَّ، فَأَمَرَ رَسُولُ اللَّهِ ﷺ أَنْ يُرَضَّ رَأْسُهُ بَيْنَ حَجَرَيْنِ.»[47] \nމާނައީ: ”ހަމަކަށަވަރުން، އަންހެން ކުއްޖެއްގެ ބޯ، ދެ ހިލަ ދޭތެރެއަށް ލައި ޗިސްކޮށްލެވިފައި ވަނިކޮށް ފެނުނެވެ. އަދި އެ ކުއްޖާ ފެނުނުއިރު އޭނާގެ ފުރާނަ ހުރުމާ އެކު މީސްތަކުން އެ ކުއްޖާއާ ސުވާލުކުރަމުން ގެންދިއައެވެ. ފަހެ، ކަމަނާއަށް މިހެން ހެދީ ކާކުހެއްޔެވެ؟ މިވެނި މީހަކުހެއްޔެވެ؟ އެވެނި މީހަކުހެއްޔެވެ؟ އެ ގޮތަށް، އެކިއެކި މީސްމީހުންގެ ނަންތައް ކިޔަމުންގޮސް ކޮންމެވެސް ޔަހޫދީއެއްގެ ނަން ކިޔުމުން، އެ ކުއްޖާގެ ބޮލުން އެ ކަމަށް އިޝާރާތްކުރިއެވެ. ދެންފަހެ، އެ ޔަހޫދީ މީހާ ޙާޟިރުކުރެވި އޭނާއާ ސުވާލުކުރެވުމުން އެ ކުއްޖާ މެރިކަމަށް އިޢުތިރާފުވެ އިޤްރާރު ވިއެވެ. އެހެންކަމުން، އޭނާގެ ބޯ، ދެ ހިލަ ދޭތެރެއަށް ލައި ޗިސްކޮށްލުމަށް، رَسُولُ اللهُ ﷺ އަމުރުކުރެއްވިއެވެ.“ މި ބަޔާންވެ ދިޔައީ صَحِيحُ مُسْلِمގައިވާ ރިވާޔަތެވެ.\nވުމާއެކު، ޤިޞާޞުހިފުމުގައި، ޤަތުލުކުރެވުނު މީހާއާމެދު، ޤަތުލުކުރި މީހާ ކަންތައް ކުރި ފަދައަކުން ކަންތައް ކުރުން ހުއްދަ ކަން މި ޙަދީޘުން އެނގެއެވެ. އެހެންކަމުން، الْإِمَامُ أَبُو حَنِيفَة ފިޔަވައި އެހެން ހުރިހައި އިމާމުންނާއި އެ އިމާމުންނާ ތަބާވާހައި ޢިލްމުވެރީންގެ ރައުޔަކީ މިއީއެވެ. ނަމަވެސް، ޤިޞާޞުހިފުމުގައި ކަނޑި ނޫން އެހެން އެއްޗެއް ބޭނުންކުރުން ހުއްދަނުވާނޭ ކަމުގައި، الْإِمَامُ أَبُو حَنِيفَة ވިދާޅުވިއެވެ.[48] ","[44] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَتَيْسِيرُ الْكَرِيمِ الرَّحْمَنِ لِلْإمَامِ عَبْدِالرَّحْمنِ السَّعْدِي\n[45] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[46] سُورَةُ النحل: 126\n[47] وَاللَّفْظُ فِي صَحِيحِ مُسْلِمٍ فِي بَابِ ثُبُوتِ الْقِصَاصِ فِي الْقَتْلِ.\n[48] شَرْحُ الْإِمَامِ النَّوَوِي عَلَى صَحِيحِ مُسْلِمٍ وَالْمَبْسُوطُ لِلْإمَامِ أَبُو بَكْرٍ مُحَمَّدُ بْنُ أَبِي سَهْلٍ السَّرَخْسِيُّ"],["(179) އޭ ސަލާމަތް ބުއްދި ލިބިގެންވާ މުއުމިނުންނޭވެ! اللهُ سُبحَانَهُ وَتَعَالَى ޝަރްޢުކުރައްވައިފައިވާ ގޮތުގެ މަތީން ޤިޞާޞުހިފުމުގެ ގޮތުން މަރަށް މަރުހިފުމުގައި ތިޔަބައިމީހުންނަށް ދިރުން ވެއެވެ. އެހެނީ، ޤިޞާޞުހިފުމަކީ، ޙައްޤަކާ ނުލައި މީހުން މެރުމާއި އެއް ބަޔަކު އަނެއް ބަޔަކަށް އަނިޔާވެރިވުމެއް ނެތް ރައްކައުތެރި އަމާން ވެއްޓެއްގައި ދިރިއުޅެވޭ ގޮތް ތިޔަބައިމީހުންނަށް ފަހިވާ ކަމެކެވެ. އަދި ޤިޞާޞުހިފުން ޝަރްޢުކުރައްވައި، އެ ކަން އެ ގޮތަށް اللهُسُبحَانَهُ وَتَعَالَى ހަމަޖެއްސެވީ، އެ إِلٰهُގެ އަމުރުފުޅުތަކަށް ތިޔަބައިމީހުން އަބަދުމެ ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ، ޙައްޤަކާ ނުލައި މީހުން މެރުމުން އެއްކިބާވެ، އެ إِلٰهއަށް ބިރުވެތިވެ ތަޤްވާވެރިވުމަށް ޓަކައެވެ.[49]","[49] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(180) އޭ މުއުމިނުންނޭވެ! ތިޔަބައިމީހުންގެ ތެރެއިން މީހަކު މަރަށް ޙާޟިރުވެ، މަރުގެ ޢަލާމާތްތައް އެ މީހަކަށް ފެންނަ ހިނދު، އެ މީހާގެ މިލްކުގައި ގިނަ މުދައުތަކެއް ހުރި ނަމަ، އެ މުދަލުގެ ތިންބައިކުޅަ އެއްބަޔަށް ވުރެން އިތުރުނުވާ ވަރަކަށް، މައިންބަފައިންނަށާއި ގާތްތިމާގެ މީހުންނަށް ޢަދްލުވެރިގޮތުގައި ދިނުމަށް ވަޞިއްޔަތްކުރުން، اللهُ سُبحَانَهُ وَتَعَالَى ތިޔަބައިމީހުންގެ މައްޗަށް ފަރްޟުކުރައްވައިފައި ވެއެވެ.\nދަންނާށެވެ! އެ ގޮތަށް ވަޞިއްޔަތްކުރާ އިރު، ގާތްތިމާގެ މީހުންގެ ތެރޭގައި ހިމެނޭ ފަޤީރުންނާއި މުއްސަނދީން ހަމަހަމަކުރާން ޖެހޭނެއެވެ. ވުމާއެކު، ފަޤީރުން ނުހިމަނައި، ހަމައެކަނި މުއްސަނދީންނަށް ދިނުމަށް ވަޞިއްޔަތްކޮށްގެން ނުވާނެއެވެ. އަދި ހަމަ އެ ފަދައިންމެ، ތިމާ ދޫކޮށްފައި ދާ ތަރިކަ މުދަލުން މައިންބަފައިންނަށާއި ގާތްތިމާގެ މީހުންނަށް ޢަދްލުވެރިގޮތުގައި ދިނުމަށް ވަޞިއްޔަތްކުރުމަކީ، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވާ މީހުން ކުރުން، ވަކީން ޙައްޤުކަން ބޮޑު ކަމެކެވެ.[50] \nދަންނާށެވެ! ވާރުތަ މުދައު ބަހަންވީގޮތާއި، އެ މުދަލުގެ ޙައްޤުވެރީންނާއި، އެބައިމީހުންނަށް ލިބެންވާ މިންވަރު ބަޔާންކުރައްވައި سُورَةُ النِّساءގެ 11 ވަނަ އާޔަތާއި 12 ވަނަ އާޔަތާއި 176 ވަނަ އާޔަތް ބާވައިލައްވައި، މި އާޔަތުގައި މިވާ ޙުކުމްވަނީ މަންސޫޚުކުރައްވައިފައެވެ. އެހެނީ، އެ ތިން އާޔަތުގައި ވާރުތަ މުދައު ބަހަންވީ ގޮތާއި، އެ މުދަލުގެ ޙައްޤުވެރީންނާއި އެބައިމީހުންނަށް ލިބެންވާ މިންވަރު ކަނޑައަޅުއްވައި ބަޔާންކުރައްވައިފައި ވެއެވެ.އަދި رَسُولُ اللهُ ﷺ ޙަދީޘުކުރެއްވިއެވެ. «إِنَّ اللهَ قَدْ أَعْطَى كُلَّ ذِيْ حَقٍّ حَقَّهُ فَلاَ وَصِيَّة لِوَارِثٍ»[51] މާނައީ: ”ހަމަކަށަވަރުން، ޙައްޤެއް ލިބެންވާ ކޮންމެ ޙައްޤުވެރިއަކަށްމެ، އެ މީހެއްގެ ޙައްޤު، اللهُ سُبحَانَهُ وَتَعَالَى ވަނީ ކަނޑައަޅުއްވައި ދެއްވައިފައެވެ. ވީމާ، ވާރުތަ މުދަލުން ލިބެންވާ މީހަކަށް، އެ މުދަލުން ބައެއް ދިނުމަށް ވަޞިއްޔަތްކުރުމެއް ނެތެވެ.“\nކޮންމެއަކަސް، ވާރުތަމުދަލުން ނުލިބޭ މީހުންނަށް ޓަކައި ވަޞިއްޔަތްކުރެވިދާނޭ ކަން މި ޙަދީޘުން ސާބިތުވެއެވެ.\nވުމާއެކު، އިމާމު ޝާފިޢީއާއި އިމާމު މާލިކުގެ މަޛްހަބުގެ ގިނަ ޢިލްމުވެރީންގެ ރައުޔަކީ މިއެވެ. އަދި ގިނަ މުދައުތަކެއް ނެތް މީހާގެ މައްޗަށް މޮޅު އިތުރުވެގެންވަނީ ވަޞިއްޔަތްނުކުރުން ކަމަށާއި، ވާރުތަވެރީންގެ ރުހުމާ ނުލައި މުދަލުގެ ތިންބައިކުޅަ އެއްބަޔަށް ވުރެން އިތުރަށް ވަޞިއްޔަތްކުރުމަކީ ހުއްދަކަމެއް ނޫން ކަމުގައި ގިނަ ޢިލްމުވެރީން ވިދާޅުވެއެވެ. އަދި ގިނަ މުދައުތަކެއް ހުރެގެން ވަޞިއްޔަތްކުރާ ނަމަ، ވާރުތަވެރީންގެ ރުހުމާ ނުލައި ވަޞިއްޔަތްކުރުން ހުއްދަވާނީ މުޅި މުދަލުގެ ތިންބައިކުޅަ އެއްބަޔަށް ވުރެން އިތުރުނުވާ ވަރަކަށެވެ. އަދި އިމާމު އަބޫ ޙަނީފާގެ ނަޒަރުގައި ވާރުތަވެރިޔަކު ނެތް މީހަކު ނަމަ، މުޅި މުދަލުން ވަޞިއްޔަތްކުރުން ވެސް ހުއްދައެވެ.[52] ","[50] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[51] فَتْحُ الْبَارِي فِي شَرْحِ صِحِيحِ الْبُخَارِي لِلْإمَامِ ابْنِ حَجِرٍ الْعَسْقَلاَنِي بَابُ لاَ وَصِيَّةَ لِوَارِثٍ\n[52] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(181) މަރަށް ޙާޟިރުވެފައިވާ މީހާ ކުރި ވަޞިއްޔަތުގެ އަޑުއިވުމަށްފަހު، އެ ވަޞިއްޔަތަށް އެއްވެސް ބަދަލެއް ގެނެސްފި މީހާ ދަންނާށެވެ! ފަހެ، އެ ވަޞިއްޔަތް ބަދަލުކުރިކަމުގެ ފާފައާއި ކުށް އުފުލަންޖެހޭނީ، އެ ވަޞިއްޔަތަށް ބަދަލުގެނައި ބަޔަކަށް ކަން ކަށަވަރެވެ. ހަމަކަށަވަރުން، اللهُ سُبحَانَهُ وَتَعَالَىއީ، ވަޞިއްޔަތްކުރާ މީހުންގެ ވަޞިއްޔަތާއި އަޅުތަކުން ދައްކާ ވާހަކަތައް، މޮޅަށް އައްސަވައިވޮޑިގެންވާ އަދި ވަޞިއްޔަތް ބަދަލުކުރާ މީހުންނާއި، އެ ނޫން މީހުން ކުރާ އެންމެހައި ކަންތައްތަކާއި، އެބައިމީހުންގެ ހިތުގައި ސިއްރުކޮށް ވަންހަނާކުރާ ހުރިހައި ކަމެއް، މޮޅަށް ދެނެވޮޑިގެންވާ إِلٰهއެވެ. ވުމާއެކު، އެބައިމީހުންގެ ޢަމަލުތަކާ އެކަށޭނަ ޖަޒާ، އެބައިމީހުންނަށް، އެ إِلٰهُ ދެއްވާނެތެވެ.[53]","[53] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(182) ފަހެ، ކުށަކުން ނުވަތަ ގަސްތުގައި ވިއަސް، ވަޞިއްޔަތްކުރާ މީހާގެ ފަރާތުން، ޢަދްލުއިންސާފުން އެއްކިބާވެ ހަމަމަގުން ނެއްޓުމެއް ނުވަތަ ފާފަވެރިވާފަދަ ގޮތެއް ހިނގައިފާނޭ ކަމާ މެދު ވަޞިއްޔަތުގެ އަޑުއަހާ މީހާ ބިރުގެންފި ނަމަ ދަންނާށެވެ! ފަހެ، ވަޞިއްޔަތްކުރާ މީހާއަށް ނަސޭހަތްދީ، ދެ ފަރާތަށްމެ މަޞްލަޙަތުހުރި ގޮތްބަލައި، ޝަރްޢީ ހަމަތަކުގެ މަތީން، ވަޞިއްޔަތް އަހާ މީހާ އެ ވަޞިއްޔަތް ބަދަލުކޮށް އިޞްލާޙުކޮށް، އެ ކަން ހަމަމަގަށް އެޅުވުމަކުން، އެ މީހާގެ މައްޗަކަށް އެއްވެސް ކުށެއް އަދި ފާފައެއް ވިއަސް ނެތެވެ. އަދި ކިއެއްތަ! އެ ކަމަކީ، އެ ގޮތަށް ޢަމަލުކުޅަ މީހަކަށް ނުހަނު ބޮޑު ދަރުމައާއި ޘަވާބުހުރި ކަމެކެވެ. ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަތައް ގިނަގިނައިން ފުއްސަވާ، އެބައިމީހުންނަށް ގިނަގިނައިން ރަޙްމަތްލައްވާ ރަޙީމުވަންތަ إِلٰهއެވެ.[54]\nދަންނާށެވެ! ބަޔާންވެދިޔައީ ވަޞިއްޔަތްކުރުމާ ބެހޭ އާޔަތްތަކެކެވެ. މި އާޔަތްތައް ބާވައިލެއްވުނީ، ވާރުތަ މުދައު ބެހެނިވި ފަރާތްތަކާއި އެއިން ކޮންމެ ފަރާތަކަށް ލިބެންވާ މިންވަރު ކަނޑައަޅުއްވައި ބަޔާންކުރައްވައި ތަރިކައާ ބެހޭ ޙުކުމްތައް ބާވައިލެއްވުމުގެ ކުރީންނެވެ.\nއަދި ދަންނާށެވެ! ވަޞިއްޔަތްކުރުމަކީ، މީހާ މަރުވުމަށް ފަހު ކަމެއް ކުރާން ނުވަތަ ވަކިފަރާތަކަށް ވަކި އެއްޗެއް ދޭން އަންގައި ބުނާ ބުނުމެކެވެ. ނުވަތަ ލިޔާ ލިޔުމެކެވެ.\nއަދި ތިމާގެ އަތުގައި މީހެއްގެ އަމާނާތެއް ވާނަމަ އެ އަމާނާތެއް ރައްދުކުރުމަށާއި، ދަރަންޏެއް ވާނަމަ އެ ދަރަންޏެއް އަދާކުރުމަށް ވަޞިއްޔަތްކުރުމަކީ ވާޖިބުކަމެކެވެ.[55] \nމި އާޔަތުގައި ބާޔާންކުރައްވައިފައި މިވާ ވަޞިއްޔަތުގެ އަޑު އަހާ ފަރާތަކީ، ވަޞިއްޔަތެއްކުރެވުނު އަޑު އިވުނު ކޮންމެ މުސްލިމެކެވެ.","[54] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[55] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(183) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ ވެރި رَبُّގެ ޙަޟްރަތުން ތިޔަބައިމީހުންގެ ކުރީގެ އުންމަތްތަކުގެ މީހުންގެ މައްޗަށް ރޯދަ ފަރްޟުކުރެއްވި ފަދައިން، ތިޔަބައިމީހުންގެ މައްޗަށް ވެސް ރޯދަ ފަރްޟުކުރެއްވިއްޖެއެވެ. އެއީ، ތިޔަބައިމީހުންގެ ސާހިބުވަންތަ إِلٰهއަށް ބިރުވެތިވާ ޙާލު، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އުރެދުންތަކާއި ތިޔަބައިމީހުންނާ ދެމެދު ވަރުގަދަ ހުރަހެއް އަޅައި، ތިޔަބައިމީހުން އެ إِلٰهއަށް ބިރުވެތިވެ ތަޤްވާވެރިވެ އުޅުމަށެވެ. ދަންނާށެވެ! ހެޔޮ ޢަމަލުތަކުގެ ތެރެއިން އެންމެ ހެޔޮކަން ބޮޑު އެއް ޢަމަލަކީ ރޯދަހިފުމެވެ.[56]\nއަދި ވެސް ދަންނާށެވެ! މުސްލިމުންގެ މައްޗަށް ރަމަޟާން މަހު ރޯދަ ހިފުން ފަރްޟުކުރައްވައި، اللهُ سُبحَانَهُ وَتَعَالَى މި އާޔަތް ބާވައިލެއްވީ ހިޖްރައިން ދެވަނަ އަހަރު ޝަޢްބާން މަހުގެ ތެރޭގައެވެ.\nއަދިވެސް ދަންނާށެވެ! ރޯދަހިފުން ނުވަތަ ރޯދައަށް ހުރުމަކީ، ދުވަހެއްގެ ފަޖްރުލީއްސުރެން އެ ދުވަހުގެ އިރުއޮއްސިއްޖައުމަށް ދާނދެން، ކެއިން ބުއިމާއި، ޖިންސީ އެދުންފުއްދުމާއި، މި ނޫން ވެސް ރޯދަ ގެއްލޭ އެއްވެސް ކަމެއް ނުކޮށް،\nاللهُ سُبحَانَهُ وَتَعَالَىގެ ޙަޟްރަތަށް ކުއްތަންވުމުގެ ގޮތުން ރޯދަ ހިފުމަށް ނިޔަތްގަނެގެން، މީހަކު ހުންނަ ހުރުމެވެ.[57] ","[56] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[57] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(184) ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ރޯދަ ފަރްޟުކުރެއްވީ، ޢަދަދު ކަނޑައެޅިގެންވާ ދުވަސްތަކެއްގައެވެ. އެއީ، ރަމަޟާން މަހުގެ ދުވަސްތަކެވެ. ފަހެ، ތިޔަބައިމީހުންގެ ތެރެއިން މީހަކަށް ބައްޔެއް ޖެހުމުގެ ސަބަބުން، ރަމަޟާން މަހު ރޯދަހިފުމަށް އުނދަގޫވެ ދަތިވެއްޖެ ނަމަ، ނުވަތަ ތިޔަބައިމީހުންގެ ތެރެއިން މީހަކު ދަތުރެއްގެ މަތީގައި ވަނީ ނަމަ، ބަލިވެ އުޅޭ ނުވަތަ ދަތުރުމަތީގައި އުޅޭ ދުވަސްތަކުގައި ރޯދަ ނުހިފައި ދޫކޮށްލުން، އެ ދެ މީހުން ކުރެން ކޮންމެ މީހަކަށްމެ ހުއްދަވެގެން ވެއެވެ. އަދި އެ ދެ މީހުންކުރެން ކޮންމެ މީހަކުމެ، ރަމަޟާން މަހު އެ މީހާ ނުހިފައި ދޫކޮށްލި ކޮންމެ ރޯދައަކަށް ރޯދައެއް، އެ މަސް ނިމުމަށް ފަހު އެހެން ދުވަސްތަކެއްގައި ހިފައި، އެ ގެއްލުނު ރޯދައިގެ ޢަދަދު ހަމަކުރާހުށިކަމެވެ! އަދި މުސްކުޅިވުމުގެ ސަބަބުން ނުވަތަ ރަނގަޅުނުވާ ފަދަ ބައްޔެއް ޖެހުމުގެ ސަބަބުން، ރަމަޟާން މަހުގެ ރޯދަ ހިފުމަށް ނުކުޅެދޭ ފަދަ ޙާލަތެއް ދިމާވާ މީހުންގެ މައްޗަށް ވާޖިބުވެގެންވަނީ ފިދްޔަދިނުމެވެ.\nއެއީ، ނުހިފައި ދޫކޮށްލި ކޮންމެ ރޯދައެއްގެ ބަދަލުގައި މިސްކީނަކަށް ކާންދިނުމެވެ. އަދި ފިދްޔަދިނުމުގައި ކަނޑައެޅިފައިވާ މިންވަރަށް ވުރެން އިތުރަށް، ހެޔޮކަން އިތުރުކުރުމުގެ ގޮތުން އެކަކަށް ވުރެން ގިނަ މިސްކީނުންނަށް ކާންދީފި ނަމަ، އެ ކުޅަ ކަންތައް އެ މީހަކަށް ނުހަނު ހެޔޮކަން ބޮޑުވެގެން ވެއެވެ. އަދި ރޯދަހިފާ މީހުންނަށް، اللهُ سُبحَانَهُ وَتَعَالَىގެ ޙަޟްރަތުގައި ހުރި ދަރުމައާއި ޘަވާބު ތިޔަބައިމީހުންނަށް އެނގޭ ނަމަ، އުނދަގޫކަމާ އެކު ވެސް، ރަމަޟާން މަހު ރޯދަހިފުމަކީ ތިޔަބައިމީހުންނަށް ޓަކައި ހުރި ނުހަނު ބޮޑު ހެޔޮކަމެކެވެ. ވީމާ، ރަމަޟާން މަހު ރޯދަނުހިފައި ފިދްޔަދިނުމަށް ވުރެން، އުނދަގޫކަމާ އެކު ރޯދަހިފުމަށް ކުޅަދާނަ ވާނަމަ، ރޯދައަށް ތިބުން ތިޔަބައިމީހުންނަށް ހެޔޮކަން ބޮޑެވެ.[58] \nދަންނާށެވެ! މުސްލިމުންގެ މައްޗަށް، اللهُ سُبحَانَهُ وَتَعَالَى ރޯދަ ފަރްޟުކުރެއްވުމަށް ފަހު، ފަރްޟު ރޯދަ ހިފުމުގައި ތިޔަބައިމީހުންނަށް ހަމަޖައްސަވައިދެއްވައިފައިވާ ލުއި ގޮތްތައް މި އާޔަތުގައި، އެ إِلٰهُ ބަޔާންކުރައްވައިފައި ވެއެވެ. އޭގެ ތެރޭގައި އަހަރުގެ ބާރަ މަސް ދުވަހުގެ ތެރެއިން ހަމައެކަނި ރަމަޟާން މަހު ރޯދަހިފުން ފަރްޟުކުރެއްވުން ހިމެނެއެވެ. އަދި ރަމަޟާން މަހު ރޯދަހިފުން ފަރްޟުކުރައްވައިފައި ވަނީ، ރޯދަހިފުމަށް ދަތިނުވާފަދަ ޞިއްޙަތެއް ލިބި ރަށުގައި ޤާއިމުވެހުރުމާ އެކު، ރޯދަހިފުމަށް ކެރިކުޅަދާނަވެގެންވާ މީހުންގެ މައްޗަށެވެ. އަދި މުސްކުޅިވުމުގެ ސަބަބުން ނުވަތަ ގަދަނުވާފަދަ ބައްޔެއްގެ ސަބަބުން، ރަމަޟާން މަހުގެ ރޯދަހިފުމަށް އުނދަގޫވެ ދަތިވެއްޖެ މީހާ، ރަމަޟާން މަހު ރޯދަ ނުހިފައި ދޫކޮށްލުމަށް ފަހު، އެ ދޫކޮށްލި ކޮންމެ ރޯދައެއްގެ ބަދަލުގައި ފިދްޔަދިނުން ވެސް ހިމެނެއެވެ.\nއެ ފިދްޔައަކީ، ރޯދަ ދޫކޮށްލި ކޮންމެ ދުވަހަކަށް މިސްކީނަކަށް ކާންދިނުމެވެ. ވުމާއެކު، ބަލިމީހުންނާއި، ދަތުރުވެރީންނަކީ ރޯދަ ދޫކޮށްލުން ހުއްދަ ބަޔެކެވެ. އެހެން ނަމަވެސް، ފާއިތުވި ރަމަޟާން މަހު ނުހިފުނު ރޯދަތައް އަނެއް ރަމަޟާން މަސް އައުމުގެ ކުރީން، ޤަޟާކުރުމުގެ ކުޅަދާނަކަން ލިބޭ ކޮންމެ މީހެއްގެ މައްޗަށްމެ، އޭނާ ދޫކޮށްލި ރޯދަތައް ޤަޟާކުރުން ވާޖިބުވެގެން ވެއެވެ.[59] ","[58] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[59] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(185) ރަމަޟާން މަހަކީ، އެ މަހެއްގައި، ކީރިތި ޤުރްއާން ބާވައިލެއްވުމަށް، اللهُ سُبحَانَهُ وَتَعَالَى ފެއްޓެވި މައްސަރެވެ. އަދި އެ ޤުރްއާން ބާވައިލެއްވުނީ، މީސްތަކުންނަށް ޓަކައި ހުރިހިދާޔަތެއް ކަމުގައްޔާއި ތެދުމަގު ބަޔާންކޮށް ދެނިވި ފޮތެއް ކަމުގައެވެ. އެހެންކަމުން، ހިދާޔަތުގެ ތެދުމަގަކީ ކޮބައިކަން ބަޔާންކޮށްދެނިވި ސާފު ދަލީލުތަކާއި، ޙައްޤާއި ބާޠިލު ވަކިކޮށްދެނިވި ޙުއްޖަތްތަކާއި ހެކިތައް، އެ ޤުރްއާނުގައި، اللهُ سُبحَانَهُ وَتَعَالَى ބާވައިލައްވައިފައި ވެއެވެ. ފަހެ، ރޯދަހިފޭފަދަ ޞިއްޙަތެއް ލިބި ހުރުމާ އެކު ރަށުގައި ޤާއިމުވެހުރި މީހާ، ރަމަޟާން މަހުގެ ހަނދު ފެނުމުން، އެ މަހުގެ ދުވަސްތަކުގައި ރޯދަހިފާހުށިކަމެވެ!\nއަދި ތިޔަބައިމީހުންގެ ތެރެއިން މީހަކު ބަލިވުމުގެ ސަބަބުން، ރޯދަހިފުމަށް އުނދަގޫވެ ދަތިވެއްޖެ ނަމަ ނުވަތަ ދަތުރެއްގެ މަތީގައި ވަނީ ނަމަ، ރޯދަ ދޫކޮށްލައި އެހެން ދުވަސްތަކެއްގައި އެ ދޫކޮށްލި ކޮންމެ ރޯދައަކަށް ރޯދައެއް ހިފައި، ގެއްލުނު ރޯދައިގެ ޢަދަދު ހަމަކުރާހުށިކަމެވެ! އަދި ދުވަސްވެ މުސްކުޅިވުމުގެ ސަބަބުން ނުވަތަ އެހެން ވެސް އެ ފަދަ ސަބަބަކާހުރެ ރަމަޟާން މަހުގެ ރޯދަ ދޫކުރުމަށް ފަހު، ފަހުން ވެސް އެ ރޯދަތައް ހިފޭނޭކަމުގެ އެއްވެސް އުންމީދެއް ނެތް މީހާގެ މައްޗަށް ވާޖިބުވެގެން ވަނީ، އޭނާ ނުހިފައި ދޫކުރި ކޮންމެ ރޯދައެއްގެ ބަދަލުގައި، ފިދްޔައެއްގެ ގޮތުން މިސްކީނަކަށް ކާންދިނުމެވެ.\nއެހެނީ، اللهُ سُبحَانَهُ وَتَعَالَىގެ ޝަރީޢަތުގައި، ތިޔަބައިމީހުންނަށް ޓަކައި، އެ إِلٰهُ އެދިވޮޑިގަންނަވަނީ، ތިޔަބައިމީހުންނަށް ލުއިފަސޭހަކޮށްދެއްވުމަށެވެ. އަދި ތިޔަބައިމީހުންނަށް ދަތިތަކާއި އުނދަގޫތައް ޖެއްސެވުމަކަށް، އެ إِلٰهُ އެދިވޮޑިއެއްނުގަންނަވަތެވެ. އަދި ތިޔަބައިމީހުންގެ ކިބައިން، އެ إِلٰهُ އެދިވޮޑިގަންނަވަނީ، ރަމަޟާން މަހުގެ ރޯދަހިފައި ފުރިހަމަކުރުމުގެ ތައުފީޤު، އެ إِلٰهُ ތިޔަބައިމީހުންނަށް ދެއްވައި، އެ ކަމަށް މަގުދައްކަވައި، ރޯދަ ހިފުމުގައި ލުއިފަސޭހަކަން ލެއްވިކަމަށް ޓަކައި، ރޯދަ މަސް ނިމުމުން، ފިޠުރު ޢީދުގައި ތަކްބީރުކިޔައި، އެ إِلٰهއަށް ޝުކްރުވެރިވެ އުޅުމަށެވެ. އަދި ތިޔަބައިމީހުންނަށް ހިދާޔަތުގެ ތެދުމަގު ދެއްކެވިކަމަށް ޓަކައި، އެ إِلٰهُގެ މަތިވެރިވަންތަކަން ބަޔާންކުރުމަށެވެ.[60] \nދަންނާށެވެ! اللهُ سُبحَانَهُ وَتَعَالَى، ކީރިތި ޤުރްއާން ބާވައިލެއްވުމަށް ފެއްޓެވީ، ރަމަޟާން މަހުގެ ރޭތަކުގެ ތެރެއިން ރެއެއް ކަމުގައިވާ لَيْلَةُ الْقَدْرِ ވިލޭރޭގައެވެ.","[60] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(186) އޭ ރަސޫލާއެވެ! ތިމަން إِلٰهއާމެދު، ތިމަން إِلٰهُގެ އަޅުތަކުން އިބަ ރަސޫލާއާ ސުވާލުކޮށްފި ނަމަ، އިބަ ރަސޫލާ އެބައިމީހުންނަށް ވިދާޅުވާށެވެ! ފަހެ ހަމަކަށަވަރުން، ތިމަން إِلٰهُ ވޮޑިގެންވަނީ، ތިމަން إِلٰهُގެ އަޅުތަކުންނާ ނުހަނު ގާތުގައެވެ. ވީމާ، ތިމަން إِلٰهُގެ އަޅުތަކުންގެ ތެރެއިން އަޅަކު ތިމަން إِلٰهއަށް ދުޢާކޮށް ދަންނަވައިފި ނަމަ، އެ އަޅެއްގެ ދުޢާ، ތިމަން إِلٰهُ އިޖާބަކުރައްވަމެވެ. ފަހެ، ތިމަން إِلٰهُގެ އެންމެހައި އަޅުތަކުން ވެސް، ތިމަން إِلٰهُ އެންގެވި އެންގެވުމަށް އިޖާބަދީ، ތިމަން إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުން ދުރުވެ ރައްކައުތެރިވާހުށިކަމެވެ! އަދި، ތިމަން إِلٰهއަށް އެބައިމީހުން އީމާންވާހުށިކަމެވެ! އެއީ، ޙައްޤުގެ މަގަށް އިރްޝާދު ލިބި، ދީނާއި ދުނިޔޭގެ ކަންކަމުގައި އެބައިމީހުންނަށް ފައިދާހުރި މަގުން ހިނގުމުގެ ތައުފީޤު އެބައިމީހުންނަށް ލިބުމަށް ޓަކައެވެ.[61]\nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. ބާދިޔަތުގައި[62] އުޅޭ އަޢުރާބީންގެ ބަޔަކު އައިސް، ކައު އިތުރު ރަސޫލާގެ އަރިހުގައި ދެންނެވިއެވެ. ”އަޅުގަނޑުމެންގެ ވެރި رَبُّ ވޮޑިގެންވަނީ ގާތުގައިތޯއެވެ؟ ގާތުގައި ވޮޑިގެންވާ ނަމަ، ގާތުގައިވާ ފަރާތަކުން ކަންކަމަށް އެދި ދަންނަވާގޮތަށް އަޅުގަނޑުމެންގެ ވެރި رَبُّގެ ޙަޟްރަތުން ކަންކަމަށް އެދި ދަންނަވާހުށީމެވެ.\nނުވަތަ އަޅުގަނޑުމެންގެ ވެރި رَبُّ ވޮޑިގެންވަނީ ދުރުގައިތޯއެވެ؟ ދުރުގައި ވޮޑިގެންވާ ނަމަ، ދުރުގައިވާ ފަރާތަކުން ކަންކަމަށް އެދި ދަންނަވާގޮތަށް އަޅުގަނޑުމެންގެ ވެރި رَبُّގެ ޙަޟްރަތުން ކަންކަމަށް އެދި ދަންނަވާހުށީމެވެ.“ މި ފަދައިން އެބައިމީހުން ދެންނެވުމުން މި އާޔަތް ބާވައިލެއްވުނެވެ.[63] \nއަދި ދަންނާށެވެ! اللهُ سُبحَانَهُ وَتَعَالَىގެ މަތިވެރިވަންތަކަމާއި މާތްވަންތަކަމާ އެކަށޭނަ ގޮތުގެ މަތީން، އެ إِلٰهُގެ އަޅުތަކުންނާ، އެ إِلٰهُ ކުއްތަންވެވޮޑިގެންވާ ކަމަށް މި އާޔަތުން ދަލީލު ލިބެއެވެ.[64] ","[61] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[62] ބާދިޔަތަކީ، ބޮޑެތި ރަށްރަށުގެ ކައިރީގައި އޮންނަ ރަށްވެހިކަން ކުޑަ ސަރަހައްދެވެ.\n[63] الْجَامِعُ لِأَحْكَامِ الْقُرْآنِ لِلْإمِامِ الْقُرْطُبِي\n[64] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(187) އޭ މުސްލިމުންނޭވެ! ރަމަޟާން މަހުގެ ރޭތަކުގައި ތިޔަބައިމީހުންގެ އަނބީންގެ ގައިގައި އެދުންވެރިކަމާ އެކު ބީހި، އެ ކަނބަލުންނާ ޖިމާޢުވެ އުޅުން، اللهُ سُبحَانَهُ وَتَعَالَى ތިޔަބައިމީހުންނަށް ހުއްދަކުރައްވައިފިއެވެ. ދަންނާށެވެ! ތިޔަބައިމީހުންގެ އަނބީންނަކީ، ތިޔަބައިމީހުންގެ ޢިއްފަތްތެރިކަމާއި އަބުރު ރައްކައުތެރިކޮށް، ޢައިބުތައް ފޮރުވައި ސިއްރުތައް ވަންހަނާކުރާންޖެހޭ ބަޔެކެވެ.\nއަދި ތިޔަބައިމީހުންނަކީ، އެ ކަނބަލުންގެ ޢިއްފަތްތެރިކަމާއި އަބުރު ރައްކައުތެރިކޮށް، ޢައިބުތައް ފޮރުވައި، ސިއްރުތައް ވަންހަނާކުރާންޖެހޭ ބަޔެއް ވެސް މެއެވެ. ފޭރާމުން ހަށިތައް ފޮރުވައި ނިވައިކުރާ ފަދައިން، އަނބީންނާއި ފިރީންނަކީ، އޭގެ އެއް ބަޔަކު، އަނެއް ބަޔެއްގެ ކިބައިގައި ހުންނަ ޢައިބު ކަންތައްތައް ފޮރުވާންޖެހޭ ބަޔެކެވެ. އަދި ހަމަކަށަވަރުން، ރަމަޟާން މަހުގެ ރޭތަކުގައި، ޢިޝާނަމާދަށް ފަހު، ތިޔަބައިމީހުންގެ އަނބީންގެ ގައިގައި އެދުންވެރިކަމާ އެކު ބީހި އެ ކަނބަލުންނާ ޖިމާޢުވުން، ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ޙަރާމްކުރައްވައިފައި ވަނިކޮށް، ތިޔަބައިމީހުން، އެ إِلٰهُގެ އަމުރުފުޅާ ޚިލާފުވެ، ތިޔަބައިމީހުންގެ އަމިއްލަ ނަފްސަށް ޚިޔާނާތްތެރިވެ، ތިޔަބައިމީހުންގެ އަނބީންނާ ތިޔަބައިމީހުން ޖިމާޢުވެ އުޅުނު ކަން، اللهُ سُبحَانَهُ وَتَعَالَى ދެނެވޮޑިގެން ވެއެވެ.\nއެއަށްފަހު، اللهُ سُبحَانَهُ وَتَعَالَى ތިޔަބައިމީހުންގެ މައްޗަށް ތައުބާލައްވައި، ތިޔަބައިމީހުންނަށް އެ ކަމުގެ ކުށް މަޢާފުކުރައްވައި، ތިޔަބައިމީހުންނަށް ލުއިކޮށްދެއްވައި، ރަމަޟާން މަހުގެ ރޭތަކުގައި، އެދުންވެރިކަމުގެ ގޮތުން ތިޔަބައިމީހުންގެ އަނބީންގެ ގައިގާ ބީހި، އެ ކަނބަލުންނާ ޖިމާޢުވެއުޅުން، ތިޔަބައިމީހުންނަށް ހުއްދަކުރައްވައިފިއެވެ! އަދި، اللهُ سُبحَانَهُ وَتَعَالَى ތިޔަބައިމީހުންނަށް ޓަކައި ކަނޑައަޅުއްވައި މިންވަރުކުރައްވައި ލިއުއްވައިފައިވާ ގޮތުގެމަތީން ދަރީން ލިބުމަށް އެދި، އެ إِلٰهُގެ ޙަޟްރަތުގައި ތިޔަބައިމީހުން ދަންނަވައި އުޅޭށެވެ! އަދި އިރުއޮސްފުހުމުން ފެށިގެން، ރޭގަނޑުގެ އަނދިރިކަން ނިމި، ފަޖްރުގެ އަލިކަން ފައުޅުވެ އެނގިއްޖައުމަށް ދާނދެން، ތިޔަބައިމީހުން ކައިބޮއި އުޅޭށެވެ! އަދި ފަޖްރުގެ އަލިކަން ފައުޅުވާ ވަގުތުން ފެށިގެން، އެ ދުވަހެއްގެ އިރުއޮސްފުހިއްޖައުމަށް ދާނދެން، ރޯދަ ގެއްލެނިވި އެންމެހައި ކަންތައްތަކުން ދުރުވެ، ރޯދަ ފުރިހަމަ ކުރުންމަތީ ތިޔަބައިމީހުން ދެމިތިބޭށެވެ!\nއަދި މިސްކިތްތަކުގައި ތިޔަބައިމީހުން އިޢުތިކާފަށް ތިބޭ ޙާލު، އެދުންވެރިކަމުގެ ގޮތުން އަނބީންގެ ގައިގައި ބީހި އެ ކަނބަލުންނާ ޖިމާޢުވެނޫޅޭށެވެ! އެހެނީ، އިޢުތިކާފަށް ތިބޭ ޙާލު، އަނބީންނާ ޖިމާޢުވުމަކީ، އިޢުތިކާފުގެ އަޅުކަން ބާޠިލުވަނިވި ކަމެކެވެ. ބަޔާންވެދިޔަ ޙުކުމްތަކަކީ، اللهُ سُبحَانَهُ وَتَعَالَى ތިޔަބައިމީހުންނަށް ޓަކައި ކަނޑައަޅުއްވައި ޝަރްޢުކުރައްވައިފައިވާ ޙުކުމްތަކެކެވެ. އަދި އެ ޙުކުމްތަކަކީ، ރަމަޟާން މަހުގެ ރޭތަކުގައި އަނބީންނާ ޖިމާޢުވުން ހުއްދަ ވަގުތުތަކާއި، ހުއްދަނޫން ވަގުތުތަކާއި، ކައިބޮއި އުޅުން ހުއްދަ ވަގުތުތަކާއި، ހުއްދަނޫން ވަގުތުތައް ވަކިކޮށްދޭ އިންތަކެއް ވެސް މެއެވެ. ވީމާ، ތިޔަބައިމީހުން އެ އިންތައް ފަހަނަޅައި ނުދާށެވެ! ފަހެ، اللهُ سُبحَانَهُ وَتَعَالَى މި ފަދަ އާޔަތްތައް ބާވައިލައްވައި، އެ އާޔަތްތަކުގައި ޝަރްޢީ ޙުކުމްތައް ސާފުކޮށް ބަޔާންކޮށްދެއްވައި، އެ ޙުކުމްތައް މީސްތަކުންނަށް އަންގަވަނީ، ޙަރާމް ކަންތައްތަކުން މީސްތަކުން ދުރުވެތިބުމަށް ޓަކައެވެ. އެއީ، އެ إِلٰهُގެ ޙަޟްރަތުން ލިބޭނޭ ޘަވާބަށް ދަހިވެތިވެ، އެ إِلٰهُގެ ޢަޛާބަށް ބިރުވެތިވެ، އެންމެހައި މީސްތަކުން، އެ إِلٰهއަށް ތަޤްވާވެރިވުމަށް ޓަކައެވެ.[65] \nދަންނާށެވެ! އިޢުތިކާފުކުރުމަކީ، اللهُ سُبحَانَهُ وَتَعَالَى އާ ކުއްތަންވުމުގެ ނިޔަތުގައި، ކަނޑައެޅިގެންވާ މުއްދަތަކަށް މިސްކިތުގައި ދެމިތިބުމެވެ.\nއިސްލާމް ދީނުގެ ކުރީކޮޅުގައި، ރަމަޟާން މަހުގެ ރޭތަކުގައި ޢިޝާ ނަމާދުކުރުމަށް ފަހު ނުވަތަ ނިދަން އޮށޯތުމަށް ފަހު، އެދުންވެރިކަމާ އެކު އަނބީންގެ ގައިގާ ބީހި އެ ކަނބަލުންނާ ޖިމާޢުވުން މުސްލިމުންގެ މައްޗަށް، اللهُ سُبحَانَهُ وَتَعَالَى ޙަރާމްކުރައްވައިފައި ވަނިކޮށް، ބައެއް އަޞްޙާބުންނަށް އެ އަމުރުފުޅާ ޚިލާފުވެވަޑައިގެންނެވުނެވެ.\nދެން އެއަށްފަހު، ކައު އިތުރު ރަސޫލާގެ އަރިހަށް އެ އަޞްޙާބުން ވަޑައިގެން އެ ކަމާ މެދު ދެރަފުޅުވެ، ވަރަށް ބޮޑަށް ހިތާމަފުޅުކުރައްވައި، اللهُ سُبحَانَهُ وَتَعَالَىގެ ޙަޟްރަތަށް ރުޖޫޢަވެ ތައުބާވެވަޑައިގެންނެވިއެވެ. ވުމާއެކު، އެ ކަމާ ގުޅިގެން މި އާޔަތް ބާވައިލެއްވުނެވެ.[66] ","[65] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[66] تَفْسِيرُ جامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي"],["(188) އޭ މުސްލިމުންނޭވެ! ތިޔަބައިމީހުންގެ ތެރެއިން އެއް ބަޔަކު، އަނެއް ބަޔެއްގެ މުދައު ޙަރާމް ގޮތްގޮތަށް ލިބިގަނެ، ނުޙައްޤު ބާޠިލު ގޮތުގައި އެ ތަކެތި ކައިނޫޅޭށެވެ! އެއީ، ދޮގު ހުވާކޮށްގެންނާއި، މަކަރާއި ޙީލަތްހަދައިގެންނާއި، ޣަޞްބުން ފޭރިގެންނާއި، ވައްކަންކޮށްގެންނާއި، ރިޝްވަތުގެ ގޮތުންނާއި، ރިބާގެ މުޢާމަލާތުތަކުގެ ތެރެއިންނާ އަދި އެ ނޫނަސް އެހެނިހެން ޙަރާމް ގޮތްގޮތުންނެވެ. އަދި ތިޔަބައިމީހުންނަށް އެނގިގެން ތިބެމެ، ޙައްޤުނޫން ގޮތްގޮތަށް މީސްތަކުންގެ މުދަލުގެ ތެރެއިން ބައެއް ލިބިގަނެ، އެ ފަދަ މުދައު ފާފަވެރިގޮތުގައި ބޭނުންކުރުމަށާއި ކެއުމަށް ޓަކައި، ޤާޟީންނަށާއި އެކިއެކި ކަންކަމާ ޙަވާލުވެތިބޭ މަސްއޫލުވެރީންނަށާއި އަދި އެ ފަދަ އެހެނިހެން ފަރާތްތަކަށް ވިއަސް، ތިޔަބައިމީހުންގެ މުދަލުން ހޭދަކޮށް ރިޝްވަތުދީ ނޫޅޭށެވެ! އެހެނީ، އެ ފަދަ ކަންތައްކުރާ މީހުން ވާނީ، ފާފަވެރި ގޮތުގައި މީސްތަކުންގެ މުދައު ލިބިގަނެ ޙަރާމްތަކެތި ކައިބޮއި އުޅޭ ބަޔަކު ކަމުގައެވެ.[67]","[67] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(189) އޭ ރަސޫލާއެވެ! ހަނދަށް އަންނަ އެކިއެކި ބަދަލުތަކާ ގުޅޭގޮތުން، އިބަ ރަސޫލާގެ އަޞްޙާބުން އިބަ ރަސޫލާއާ ސުވާލުކުރައްވަތެވެ. ވީމާ، އިބަ ރަސޫލާ ވިދާޅުވާށެވެ! ހަނދަށް އަންނަ ބަދަލުތަކަކީ، ރޯދަހިފުމާއި، ޢީދުކުރުމާއި، ޙައްޖުވުން ފަދަ އަޅުކަން އަދާކުރަންޖެހޭ ވަގުތުތަކާ އަދި އެކިއެކި މަސައްކަތްކުރާނޭ ވަގުތުތަކާއި މޫސުންތައް މީސްތަކުން ދެނެގަތުމަށް ޓަކައި، اللهُ سُبحَانَهُ وَتَعَالَى ލައްވައިފައިވާ ޢަލާމާތްތަކެކެވެ. ދަންނާށެވެ! ހެޔޮކަމަކީ، އިޙްރާމުގެ ޙާލަތުގައި ގޭގޭގެ ފުރަގަހުން، ވަލުދޮރޯށީން ގޭގެއަށް ވަދެއުޅުން ކަމުގައެއް ނުވެއެވެ. އަދި ހެޔޮކަން ވަނީ އެ ގޮތަށް އެ ކަން ކުރުމުގައެއް ވެސް ނޫނެވެ. އެހެނެއްކަމަކު، ހުރިހައިވެސް ހެޔޮކަމަކީ، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވުމެވެ. އަދި މީސްތަކުންގެ ތެރެއިން އެންމެ ހެޔޮ ބަޔަކީ ވެސް ތަޤްވާވެރީންނެވެ.\nވުމާއެކު، ހުރިހައި ހެޔޮކަމެއްމެ ވަނީ، اللهُ سُبحَانَهُ وَتَعَالَى އެންގެވި ގޮތަށް ކަންތައްތައްކޮށް، ނަހީކުރެއްވި ކަންތައްތަކުން ދުރުވެގަނެ، އެ إِلٰهُ އެންގެވި ގޮތުގެ މަތީން، އެ إِلٰهُގެ ރަސޫލާ ދެއްކެވި ގޮތަށް އަޅުކަންކޮށް، އެ إِلٰهއަށް ބިރުވެތިވާ މީހާގެ ކިބައިގައެވެ. ކަން މިހެންހުރި އިރު، އިޙްރާމް ބަނދެގެން ތިބެ ތިޔަބައިމީހުން ގެއަކަށް ވަންނަ ނަމަ، އެ ގެއެއްގެ މައި ދޮރުން ވަދެއުޅޭށެވެ! އަދި ތިޔަބައިމީހުން ކޮންމެ ކަމެއް ކުރި ކަމުގައި ވިއަސް، އެ ކަމެއް ކުރުމަށް، اللهُ سُبحَانَهُ وَتَعَالَى އަންގަވައިފައިވާ ގޮތަށް، އެ إِلٰهއަށް ބިރުވެތިވެ ތިބެ އެ ކަމެއް ކުރާށެވެ! އެއީ، ދުނިޔެއާއި އާޚިރަތުގައި އެ ކަންކަމަށް އެދި ތިޔަބައިމީހުން ލޯބިކުރާ ކަންތައްތައް ޙާޞިލުވެ ކާމިޔާބުވުމަށް ޓަކައެވެ.[68] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެންވެއެވެ. ހަނދަށް އަންނަ ބަދަލުތަކާއި އެ ބަދަލުތައް އަންނަ ގޮތާ މެދު، އަޞްޙާބުންގެ ތެރެއިން ބައެއް އަޞްޙާބުން، ކައު އިތުރު ރަސޫލާއާ ސުވާލުކުރެއްވިއެވެ. އެ ސުވާލުގައި އެ އަޞްޙާބުން ދެންނެވިއެވެ. ”ކޮންމެ މަހެއްގެ ހަނދު ފުރަތަމަ ފެންނައިރު އެހާ ހިމަކޮށް ހުރެފައި، ފަހުން ބޮޑުވަމުން ގޮސް ފުރިހަމަ ހަނދަކަށް ވެދެއެވެ. ދެން، މަޑުމަޑުން އުނިވަމުން ގޮސް މުޅީން ނުފެނިފައި، އަނެއްކާ ވެސް، ހަމަ އިހު ފެނުނުހެން ހިމަހިމަ ރޮއްޖެއްގެ ސިފައިގައި ފެނެއެވެ. ވީމާ، އެ ކަން އެހެންވުމުގެ ސަބަބަކީ ކޮބައިތޯއެވެ؟“ ދެން، އެ ސުވާލާ ބެހޭ ގޮތުން މި އާޔަތް ބާވައިލައްވައި، ހަނދަށް އެ އަންނަ ބަދަލުތަކަކީ، މީސްތަކުންގެ ދިރިއުޅުމާ ބެހޭ ކަންތައްތަކާއި، ޙައްޖުފަދަ އަޅުކަމުގެ ކަންތައްތަކަށް ކަނޑައެޅިގެންވާ މޫސުމްތަކާއި ދުވަސްތައް ދެނެގަނެ، ވަގުތު ފާހަގަކުރެވޭނޭ ގޮތް މިންވަރުކުރައްވައި، އެ ކަމަށް ޓަކައި، اللهُ سُبحَانَهُ وَتَعَالَى ލައްވަވައިފައިވާ ގޮތްތަކެއް ކަން އަންގަވައި މި އާޔަތް ބާވައިލެއްވުނެވެ.\nއަދި ބަޔާންވެދިޔަ ސުވާލު، ކީރިތި ރަސޫލާއާ ކުރެއްވުނީ، މަދީނާގެ މީހުން، ޙައްޖަށް ނުވަތަ ޢުމްރާއަށް އިޙްރާމްބަނދެފި ނަމަ، އިޙްރާމުގެ ޙާލަތުގައި ތިބޭއިރު، ގޭގޭގެ މައި ދޮރުން ގޭގެއަށް ވަދެނޫޅޭ ދުވަސްވަރެއްގައެވެ. ވީމާ، އިޙްރާމުގެ ޙާލަތުގައި ވަނިކޮށް، ކޮންމެހެން ގެއަކަށް ވަންނަން އެބައިމީހުންނަށް ޖެހިއްޖެ ނަމަ، އެ ގެއެއްގެ މައި ދޮރުން، އެ ގެއަކަށް ވަނުމުގެ ބަދަލުގައި، އެ ގެއެއްގެ ފުރަގަހުން ދޮރެއް ކަނޑައިގެން، އެ ދޮރުން އެބައިމީހުން އެ ގެއަކަށް ވަދެއުޅުނެވެ. އަދި އެ ކަމަކީ، ޙައްޖާއި ޢުމްރާގެ އަޅުކަމުގެ ތެރޭގައި ހިމެނޭ ކަމެއްކަމުގައި ވެސް އެބައިމީހުން ބަލައިއުޅުނެވެ.\nވުމާއެކު، އެ ކަމަކީ، އަޅުކަމުގެ ތެރޭގައި ހިމެނޭ ކަމެއް ނޫން ކަމާއި، އަޅުކަމަކީ އަދި ހެޔޮކަމަކީ، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވެ، ކޮންމެކަމެއް ވެސް، އެ إِلٰهُ އަންގަވައިފައިވާ ގޮތަށް ކުރުން ކަމުގައި އަންގަވައި މި އާޔަތް ބާވައިލެއްވުނު ކަމުގައި ވެސް ވެއެވެ.[69] \nއަދި މި އާޔަތުން ދޭހަވާ ގޮތުގައި ކޮންމެ ކަމެއް ވެސް ދަސްކުރަން ވާނީ އެ ކަމެއްގެ ޢިލްމުވެރީންގެ ގާތުންނެވެ. އަދި އަޅުކަމުގެ ގޮތުން ކުރާންވާ ހުރިހައި ކަމެއްމެ ވަނީ، ކަނޑައެޅި ނިމިފައެވެ. ވީމާ، އަޅުކަމުގެ ތެރެއަށް އިތުރު ކަމެއް ވެއްދުމެއް އަދި އޭގެ ތެރެއިން ކަމެއް އުނިކުރުމެއް ވިއަސް، އެއްވެސް ޙާލެއްގައި، އެއްވެސް މީހަކަށް ހުއްދަވެގެނެއް ނުވެއެވެ.[70] ","[68] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[69] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[70] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(190) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެ، އެ إِلٰهُ ޝަރްޢުކުރެއްވި އެންމެހައި ކަންތައްތައް ޤަބޫލުކުރާ މުއުމިނުންނޭވެ! اللهُ سُبحَانَهُ وَتَعَالَىގެ ދީނަށް ނަޞްރުދިނުމަށް ޓަކައި، ތިޔަބައިމީހުންނާ ހަނގުރާމަކުރާ ކާފިރުންނާ ދެކޮޅަށް، އެ إِلٰهُގެ މަގުގައި ތިޔަބައިމީހުން ޖިހާދުކުރާށެވެ! އަދި ޖިހާދުކުރުމުގައި ހައްދުފަހަނަޅައި ގޮސް، އަންހެނުންނާއި، މުސްކުޅީންނާއި، ކުޑަކުދީން ޤަތުލުކޮށް އަނިޔާވެރިނުވާށެވެ! އެހެނީ، އެ ކަމަކީ، اللهُ سُبحَانَهُ وَتَعَالَى މަނާކުރައްވައިފައިވާ ކަމެކެވެ.\nހަމަކަށަވަރުން، اللهُ سُبحَانَهُ وَتَعَالَى ކަނޑައަޅުއްވައިފައިވާ އިންތައް ފަހަނަޅައި ގޮސް، އެ إِلٰهއާއި އެ إِلٰهُގެ ރަސޫލާ ޙަރާމްކުރެއްވި ކަންތައްތަކަށް އަރައިގަންނަ މީހުން ދެކެ، އެ إِلٰهُ ލޯބިވެވޮޑިނުގަންނަވަތެވެ.[71] ","[71] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(191) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް، ޤަބޫލުކޮށް އެ إِلٰهُގެ ރަސޫލާއާ ތަބާވެ، އެ إِلٰهُ ޝަރްޢުކުރެއްވި އެންމެހައި ކަންތައް ޤަބޫލުކުރާ މުސްލިމުންނޭވެ! އަދި ތިޔަބައިމީހުންނާ ދެކޮޅަށް ހަނގުރާމަކުރާ މުޝްރިކުން ކޮންމެ ތަނަކުން ފެނުނު ކަމުގައި ވިއަސް، ތިޔަބައިމީހުން އެބައިމީހުންނާ ހަނގުރާމަކުރާށެވެ! އެހެނީ، އެ މުޝްރިކުން ވަނީ ތިޔަބައިމީހުން މައްކާއިން ނެރެލައިފައެވެ. ވީމާ، ތިޔަބައިމީހުންނާ މެދު، އެ މުޝްރިކުން ކަންތައް ކުރި ފަދައިން ތިޔަބައިމީހުން ވެސް އެބައިމީހުންނާ މެދު ކަންތައްކޮށް، އެބައިމީހުން މައްކާއިން ނެރެލާށެވެ! އަދި ތިޔަބައިމީހުން އެ މުޝްރިކުންނާ ދެކޮޅަށް ތިޔަ ކުރާ ހަނގުރާމައަށްވުރެން، ކީރިތި ޤުރްއާން ދޮގުކުރުމާއި، ޝިރްކުކުރުމާއި، އިސްލާމް ދީނަށް ވަނުމުގެ މަގު މީސްތަކުންނަށް ބަންދުކުރުމަށް މަސައްކަތްކުރުމުގެ ފިތުނަ މާ ބޮޑުވެގެންވެއެވެ. އަދި އިތުރުކަމާއި މާތްކަން ބޮޑު މައްކާގެ ޙުރްމަތް ކަނޑައި، ތިޔަބައިމީހުންނާ ހަނގުރާމަކުރުމަށް އެބައިމީހުން ފަށައިގެންފުމަށް ދާނދެން، މައްކާގެ ސަރަހައްދުގައި އެބައިމީހުންނާ ހަނގުރާމަކުރުމަށް ތިޔަބައިމީހުން އަވަސްވެނުގަންނާށެވެ!\nއެއީ، އަލްމަސްޖިދުލްޙަރާމުގެ ޙުރްމަތްތެރިކަމާއި މާތްކަމަށް ޓަކައެވެ. ނަމަވެސް، އެ މުޝްރިކުން އިސްވެ، ޙުރްމަތްތެރިކުރެއްވިގެންވާ މައްކާގައި ތިޔަބައިމީހުންނާ ހަނގުރާމަކުރުމަށް ފަށައިގެންފި ނަމަ، ތިޔަބައިމީހުން ވެސް އެބައިމީހުންނާ ހަނގުރާމަކުރާށެވެ! އެހެނީ، ދެކޮޅުވެރިކަން ހުއްޓުވުމަށް ޓަކައި، ކާފިރުންނަށް ދޭންވާ ސަޒާއަކީ ހަމަ އެއީއެވެ.[72] ","[72] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(192) އޭ މުސްލިމުންނޭވެ! ފަހެ، އިސްލާމް ދީނާ މެދު މުޝްރިކުން އެ ގެންގުޅޭ ދެކޮޅުވެރިކަމާއި ޢަދާވާތްތެރިކަން ދޫކޮށް، ތިޔަބައިމީހުންނާ ހަނގުރާމަކުރުން އެ މުޝްރިކުން ހުއްޓައިލައިފި ނަމަ، ތިޔަބައިމީހުން ވެސް އެބައިމީހުންނާ ހަނގުރާމަކުރުން ހުއްޓައިލާށެވެ! ފަހެ ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ ތެރެއިން އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންނަށް ކުރެވިފައިވާ ކުށްތަކާ މެދު ސުވާލުނުކުރައްވާ، އެ ފަދަ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.[73]","[73] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(193) އޭ މުސްލިމުންނޭވެ! އިސްލާމް ދީނާ ދެކޮޅަށް، ތިޔަބައިމީހުންނާ ހަނގުރާމަކުރާ މުޝްރިކުންނާ ހަނގުރާމަ ކުރުންމަތީ ތިޔަބައިމީހުން ވެސް ދެމިތިބޭށެވެ! އެއީ، اللهُ سُبحَانَهُ وَتَعَالَىގެ ދީން ފައުޅުވެ، ޢާންމުވެ، އެ ދީނުގެ ބާރު ގަދަވެއްޖައުމަށް ދާނދެނެވެ.\nއަދި ޝިރްކުކުރުމާއި، ކީރިތި ޤުރްއާން ދޮގުކުރުމާއި، އިސްލާމް ދީނަށް ވަނުމުގެ މަގު މީސްތަކުންނަށް ބަންދުކުރުމުގެ ގޮތުން މުޝްރިކުން އެ ކުރާ މަސައްކަތް ހުއްޓައިލައި، އެބައިމީހުންގެ ފިތުނަވެރިކަމުން މީސްތަކުން ސަލާމަތްވެއްޖައުމަށް ދާނދެނެވެ. ފަހެ، އެ މުޝްރިކުން އިސްލާމް ދީނާ ދެކޮޅަށް ހަނގުރާމަކުރުން ހުއްޓައިލައިފި ނަމަ، ތިޔަބައިމީހުން ވެސް އެބައިމީހުންނާ ހަނގުރާމަކުރުން ހުއްޓައިލާށެވެ! ފަހެ، اللهُ سُبحَانَهُ وَتَعَالَىއަށް ކާފިރުވެ، އިސްލާމް ދީނާ ޢަދާވާތްތެރިވެ، އެ ދީނުގެ މަގު މީސްތަކުންނަށް ބަންދުކުރުމަށް މަސައްކަތްކޮށް، ހަމައިންނެއްޓި އަނިޔާވެރިވާ ބަޔެއްގެ މައްޗަށް މެނުވީ، ޢަދާވާތްތެރިވުމެއް އަދި އެ ކަމަށް ސަޒާދިނުމެއް ވިއަސް ނުވެއެވެ.[74] \nދަންނާށެވެ! މި އާޔަތުގައި، اللهُ سُبحَانَهُ وَتَعَالَى މުސްލިމުންނަށް އަމުރުކުރައްވައިފައި ވަނީ، ކާފިރުންގެ ފަރާތުން މުސްލިމުންނަށް އަނިޔާކުރުމެއް ނެތި، އީމާންކަމާ އަދި އެ ނޫން އެންމެހައި ދީނީ އަޅުކަން، ހަމަ އެކަނި اللهُ سُبحَانَهُ وَتَعَالَى އަށް ޚާލިޞްކުރެވި، ޙުރްމަތްތެރިވެގެންވާ މާއްކާއާއި އެ ނޫން ތަންތާނގައި ވެސް، މުސްލިމުންނަށް އެބައިމީހުންގެ ދީން ފައުޅުކޮށް އުޅުމުގައި އެއްވެސް ބިރުވެރިކަމެއް ނެތި، އަމާންކަން ލިބިއްޖައުމަށް ދާނދެން ކާފިރުންނާ ހަނގުރާމަ ކުރުމަށެވެ.[75] ","[74] الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[75] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(194) އޭ މުއުމިނުންނޭވެ! ޙުރްމަތްތެރިކުރެއްވިގެންވާ މައްސަރަކަށް ޙުރްމަތްތެރިކުރެއްވިގެންވާ މައްސަރެކެވެ.\nއަދި ޙުރްމަތްތެރިކަން ކަނޑައިފުމަކީ ބަދަލުހިފުން އޮންނަ ކަމެއް ވެސް މެއެވެ. ވީމާ، اللهُ سُبحَانَهُ وَتَعَالَى ޙުރްމަތްތެރިކުރައްވައިފައިވާ ތަނެއްގައި، ޙުރްމަތްތެރި ދުވަސްވަރެއްގައި ހަނގުރާމަކޮށް ނުވަތަ އެހެން ގޮތަކުން ވިއަސް، އިސްލާމް ދީނުގެ އިންތައް ފަހަނަޅައި ދާ މީހުންގެ ކިބައިން ބަދަލުހިފުން އެ إِلٰهُ ޝަރްޢުކުރައްވައިފައި ވަނީ،\nއެ ބަޔަކު ކަންތައްތައް ކުރިފަދައަކުން އެ ބަޔަކާ މެދު ކަންތައް ކުރެވޭ އުޞޫލުންނެވެ. އެހެންކަމުން، اللهُ سُبحَانَهُ وَتَعَالَى ޙުރްމަތްތެރިކުރައްވައިފައިވާ މައްސަރުތަކުގެ ތެރެއިން މައްސަރެއްގައި ވިއަސް، މުޝްރިކުން ތިޔަބައިމީހުންނާ ހަނގުރާމަކުރާން ފަށައިފި ނަމަ ތިޔަބައިމީހުން ވެސް އެބައިމީހުންނާ ހަނގުރާމަކުރާށެވެ!\nފަހެ، ޢަދާވާތްތެރިވުމުގައި އިސްނަގައި، ތިޔަބައިމީހުންނާ ދެކޮޅުވެރިވެ އަދި ތިޔަބައިމީހުންގެ މައްޗަށް އިސްވެ އަރައިގަތް ބަޔަކު ކަންތައް ކުރިފަދައަކުން، ތިޔަބައިމީހުން ވެސް އެ ބަޔަކާ މެދު ކަންތައްކުރާށެވެ! އަދި އެ ގޮތަށް ކަންތައްތައް ކުރުމަކީ، ތިޔަބައިމީހުންގެ މައްޗަށް ފާފައެއް އޮތް ކަމެއް ނޫނެވެ. އަދި އެ ގޮތަށް ބަދަލުހިފައި ޢުޤޫބާތްދިނުމުގައި، ތިޔަބައިމީހުން، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވެ، އެ إِلٰهُ ބާވައިލެއްވި ޝަރީޢަތުގެ އިންތައް ފަހަނަޅައިނުދާށެވެ! އަދި ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، އެ إِلٰهُ އަމުރުކުރެއްވި ކަންތައްތައް ކޮށް، ނަހީކުރެއްވި ކަންތައްތަކުން ދުރުވެ، ތަޤްވާވެރިވާ މީހުންނާ އެކުގައި ކަން ތިޔަބައިމީހުން ރަނގަޅަށް ދަންނަހުށިކަމެވެ![76] ","[76] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(195) އޭ މުއުމިނުންނޭވެ! اللهُ سُبحَانَهُ وَتَعَالَىގެ ކަލިމަފުޅު މަތިވެރިކުރުމަށް ޓަކައި ޖިހާދުކުރުމަށާއި މުސްލިމުންގެ ލަޝްކަރު ތައްޔާރުކުރުމަށާއި ހަތިޔާރު ހޯދުމަށާ އަދި އެ ނޫން ވެސް ދީނީ ކަންތައްތައް ކުރިއަރުވައި އެ إِلٰهُގެ ދީނަށް ނަޞްރުދިނުމަކީ، އެ ނޫން އެހެނިހެން ކަންކަމެކޭ ވެސް އެއްފަދައިން ނުހަނު ބޮޑު ދީލަތި އެހީއަށް ބޭނުންވާ ކަންކަމެވެ. ވީމާ، ތިޔަބައިމީހުންގެ މުދަލުން، اللهُ سُبحَانَهُ وَتَعَالَىގެ މަގުގައި ހޭދަކުރުން މަތީ ދެމިތިބޭށެވެ! އަދި اللهُ سُبحَانَهُ وَتَعَالَىގެ މަގުގައި، ޖާނާއި މާލުން ޖިހާދުކުރުން ހުއްޓައިލައި، އިސްލާމް ދީނަށް ނަޞްރުދިނުމަށް ޓަކައި ކުރާންޖެހޭ ހޭދަތައް ނުކޮށް، ތިޔަބައިމީހުންގެ ނަފްސުތައް ހަލާކުގެ ތެރެއަށް ވައްޓައިނުލާށެވެ! އެހެނީ، اللهُ سُبحَانَهُ وَتَعَالَىގެ މަގުގައި ޖިހާދުކުރުން ހުއްޓައިލައި، އެ ނޫން ވެސް ދީނީ ކަންތައްތައް ކުރިއެރުވުމަށް ހޭދަނުކޮށް ތިބުމަކީ، ތިމާއާއި މުޅި އިސްލާމީ އުންމަތް ހަލާކުގެ ތެރެއަށް އެއްލައިލެވޭ ކަމެކެވެ. ވީމާ، ތިޔަބައިމީހުންގެ އަތްތަކުން، ތިޔަބައިމީހުންގެ ހަށިތަކާއި ފުރާނަތައް އެ ފަދަ ހަލާކެއްގެ ތެރެއަށް އެއްލައިނުލާށެވެ!\nއަދި اللهُ سُبحَانَهُ وَتَعَالَىގެ މަގުގައި ހޭދަކުރުމުގައްޔާއި، އެ إِلٰهއަށް ކިޔަމަންތެރިވުމުގައްޔާއި، މިީސްތަކުންނާ މުޢާމަލާތުކުރުމުގައި އިޙްސާންތެރިވެ، ރިވެތި އަޚްލާޤުން ޒީނަތްތެރިވެގެން ތިބުމާ އެކު، ޖިހާދުކުރުމާ ބެހޭ އެންމެހައި ކަންތައްތައް، ތިޔަބައިމީހުން ނުހަނު މޮޅަށް ކުރަމުން ގެންދާށެވެ! އަދި ތިޔަބައިމީހުން ކުރާ ހުރިހައި ޢަމަލަކީ، اللهُ سُبحَانَهُ وَتَعَالَىގެ ރުހިވޮޑިގަތުން އަދައި، އެ إِلٰهُ އެންގެވި ގޮތަށް ކުރާ ޢަމަލުތަކެއް ކަމުގައި ހަދައި، ތިޔަބައިމީހުން ކުރާ ހުރިހައި ކަމެއް، އެ إِلٰهُގެ ވަޖްހުފުޅަށް ޚާލިޞްކުރާށެވެ! އެހެނީ ހަމަކަށަވަރުން، އިޚްލާޞްތެރިކަމާ އެކު ހެޔޮކޮށް ކަންތައްތައްކުރާ އިޙްސާންތެރީން ދެކެ، اللهُ سُبحَانَهُ وَتَعَالَى ލޯބިވެވޮޑިގެންވެތެވެ.[77] \nދަންނާށެވެ! އެކި ޒަމާނުގައި އެކި ތަންތާނގައި އެކި ގޮތްގޮތަށް އިސްލާމް ދީނާ ދެކޮޅަށް ހަނގުރާމަކުރެވެމުންދާކަމީ ވަންހަނާވެގެންވާ ކަމެއް ނޫނެވެ. ވީމާ، اللهُ سُبحَانَهُ وَتَعَالَىގެ ދީން މަތިވެރިކޮށް، އެ إِلٰهُގެ ދީނަށް ނަޞްރުދިނުމަށް ޓަކައި ކުރެވޭ ޖިހާދަކީ، ވަކި ޒަމާނަކަށް އަދި ވަކި ތަނަކަށް ޚާއްޞަވެފައިވާ ކަމެއް ނޫނެވެ. އެހެންކަމުން، އިސްލާމް ދީނާ ދެކޮޅަށް މުސްލިމުންނާ ހަނގުރާމަކުރެވޭހައި ހިނދަކު، اللهُ سُبحَانَهُ وَتَعَالَىގެ ދީނަށް ނަޞްރުދިނުމަށް ޓަކައި ޖިހާދުކުރުން ދެމިއޮންނާން ވާނެއެވެ.އެހެންކަމުން، اللهُ سُبحَانَهُ وَتَعَالَى ވަޙީކުރެއްވިއެވެ. (وَقَاتِلُوا فِي سَبِيلِ اللَّهِ الَّذِينَ يُقَاتِلُونَكُمْ) މި ވަޙީ ބަސްފުޅުގެ މާނައީ: ”ތިޔަބައިމީހުންނާ ހަނގުރާމަކުރާ މީހުންނާ ތިޔަބައިމީހުން ވެސް، اللهُ سُبحَانَهُ وَتَعَالَىގެ މަގުގައި ހަނގުރާމަކުރާށެވެ!“ ވީމާ، الله سُبحَانَهُ وَتَعَالَىގެ މި ބަސްފުޅަށް ކިޔަމަންވެ، اللهُ سُبحَانَهُ وَتَعَالَىގެ މަގުގައި ޖިހާދުކުރުމަކީ ވާޖިބެއް ކަން ކަށަވަރެވެ.[78] ","[77] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة\n[78] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(196) އޭ މުސްލިމުންނޭވެ! ތިޔަބައިމީހުން، اللهُ سُبحَانَهُ وَتَعَالَىގެ ވަޖްހުފުޅުއަދައި ޙައްޖުގެ އަޅުކަމާއި ޢުމްރާގެ އަޅުކަން ފުރިހަމައަށް އަދާކޮށް، އެއިން ކޮންމެ އަޅުކަމެއް ވެސް، އެ إِلٰهއަށް ޓަކައި ޚާލިޞްކުރާށެވެ!\nފަހެ، ޙައްޖު ނުވަތަ ޢުމްރާވުމަށް ޓަކައި އިޙްރާމް ބަނުމަށް ފަހު، ދެކޮޅުވެރި ބަޔަކާ ހުރެ ނުވަތަ ބައްޔެއްގެ ސަބަބުން ނުވަތަ އެ ނޫން ވެސް ސަބަބަކާ ހުރެ، ޙައްޖު ނުވަތަ ޢުމްރާގެ އަޅުކަން އަދާކުރުމަށް ހުރަސްއެޅިއްޖެ ނަމަ، ތިޔަބައިމީހުންގެ މައްޗަށް ވާޖިބުވެގެން ވަނީ، اللهُ سُبحَانَهُ وَتَعَالَىގެ ޙަޟްރަތަށް ކުއްތަންވުމުގެ ގޮތުން، ގެރި ނުވަތަ ބަކަރި ނުވަތަ ޖަމަލުގެ ތެރެއިން، ތިޔަބައިމީހުންނަށް ލިބުނު އެއްޗެއް ހަދްޔުގެ ގޮތުގައި ކަތިލުމެވެ. އަދި ޙައްޖަށް ނުވަތަ ޢުމްރާއަށް އިޙްރާމް ބަނުމަށް ފަހު، އެއްވެސް ޢުޛްރަކާ ހުރެ ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވިއްޖެ ނަމަ، ހަދްޔު ކަތިލަންޖެހޭ ތަނަށް، އޭގެ މަޙައްލަށް ހަދްޔު ގެންދެވި، ހަދްޔު ކަތިލައިފުމަށް ދާނދެން ތިޔަބައިމީހުން ބޯ ބާލައި ނުވަތަ ބޯ ކޮށައި، އިޙްރާމް ނުކަނޑާހުށިކަމެވެ!\nއަދި އިޙްރާމް ބަނދެގެން ހުއްޓައި، ތިޔަބައިމީހުންގެ ތެރެއިން މީހަކަށް ބައްޔެއް ޖެހި ނުވަތަ ބޮލުގައި އުކުނު އެޅުން ފަދަ ސަބަބެއް މެދުވެރިވެއްޖެ ނަމަ، އެ ކަމަކުން ލިބޭ އުނދަގުލުން ސަލާމަތްވުމަށް ޓަކައި، ބޯ ބޭލުން ވެސް ތިއަބައިމީހުންނަށް ހުއްދަވެގެން ވެއެވެ. އަދި އެ ފަދަ ސަބަބެއް މެދުވެރިވެގެން ބޯ ބާލައިފި ނަމަ ފިދްޔަ ދިނުމަކީ، ވާޖިބު ކަމެއް ވެސް މެއެވެ. އެ ފިދްޔައަކީ، ތިން ދުވަހު ރޯދަހިފުމެވެ. ނުވަތަ ހަ މިސްކީނުންނަށް ކާންދިނުމެވެ. ނުވަތަ މައްކާގެ ސަރަޙައްދުގައި ބަކަރިއެއް ކަތިލައި، މައްކާގެ ފަޤީރުންނަށް ޞަދަޤާތްކުރުމެވެ. އަދި ފުރިހަމަ ޞިއްޙަތެއް ލިބި، އަމާންކަމާ އެކު ދަތުރުކުރުމުގެ މަގު ފަހިވެފައި ވުމާ އެކު، ތިޔަބައިމީހުންގެ ތެރެއިން މީހަކު ޙައްޖު ތަމައްތުޢުކުރާ ނަމަ، އެ މީހެއްގެ މައްޗަށް ހަދްޔު ކަތިލުން ވާޖިބުވެގެން ވެއެވެ.\nއަދި ޙައްޖު ތަމައްތުޢުކުރާ މީހުންގެ ތެރެއިން ހަދްޔުގެ ގޮތުން ކަތިލާނޭ އެއްޗެއް ނުލިބިއްޖެ މީހާ، ނުވަތަ ކަތިލާނޭ ހަދްޔު ގަނެވޭފަދަ ތަނަވަސްކަން ނެތިއްޖެ މީހާގެ މައްޗަށް ވާޖިބުވެގެން ވަނީ ދިހަ ދުވަހު ރޯދަހިފުމެވެ. އެއީ، ޙައްޖުގެ ދުވަސްވަރު މައްކާގައި ތިން ދުވަހު ރޯދަހިފައި، ޙައްޖުގެ އަޅުކަމަށް ފަހު އެ މީހެއްގެ އަހްލުވެރީންގެ ގާތަށް އެނބުރި ދެވުމުން ހަތް ދުވަހު ރޯދަހިފުމެވެ. އޭރުން، ފުރިހަމަ ދިހަ ދުވަހު ރޯދަހިފުނީއެވެ. އަދި ހަދްޔު ކަތިލުން ނުވަތަ ހަދްޔުގެ ބަދަލުގައި ރޯދަހިފުން ވާޖިބުވާނީ، ޙުރްމަތްތެރިވެގެންވާ މައްކާގެ ސަރަޙައްދުން ބޭރުގައި ދިރިއުޅޭ މީހުންގެމައްޗަށެވެ. އަދި اللهُ سُبحَانَهُ وَتَعَالَى އަމުރުކުރެއްވި އެންމެހައި ކަންތައްތައް ކޮށް، ނަހީކުރެއްވި އެންމެހައި ކަންތައްތަކުން ދުރުވެ، ތިޔަބައިމީހުން اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވާށެވެ! އަދި ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަމުރުފުޅާ ޚިލާފުވެ، އެ إِلٰهُ ނަހީކުރެއްވި ކަންތައްތަކަށް އަރައިގަންނަ މީހުންނަށް ގަދަފަދަ ޢުޤޫބާތް ދެއްވާ إِلٰهُކަން ތިޔަބައިމީހުން ރަނގަޅަށް ދަންނާށެވެ![79] \nދަންނާށެވެ! ޙިޞާރުކުރެވި މަގު ބަންދުވުމުގެ ސަބަބުން، ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވޭ މީހަކު ނަމަ، އެ މީހަކު ބޯ ބާލައި ނުވަތަ ބޯ ކޮށައި އިޙްރާމް ކަނޑާނީ، ޙިޞާރުކުރެވުނު އިރު އޭނާ ހުރި ތަނެއްގައި ހުރެ ހަދްޔު ކަތިލުމަށްފަހުގައެވެ. އެހެނީ، مُحَمَّدُ ﷺއާއި އެ ރަސޫލާގެ އަޞްޙާބުން ޢުމްރާއަކަށް އިޙްރާމްބެންނެވުމަށް ފަހު ދަތުރުކުރައްވައިފައި ވަޑައިގެން އަލްޙުދައިބިއްޔާގައި ތިއްބަވަނިކޮށް، ޢުމްރާގެ އަޅުކަން ފުރިހަމަ ކުރެއްވުމުގެ މަގު ބަންދުވުމުން، އެ ތާނގައި ހުންނަވައި ޖަމަލެއް ކަތިލެއްވުމަށް ފަހު، އެ ރަސޫލާގެ އިސްތަށިފުޅުތުރުކުރައްވައި އިޙްރާމް ކެނޑުއްވިއެވެ.\nއަދި އެ ގޮތަށް ކަންތައް ކުރެއްވުމަށް، އެ ރަސޫލާގެ އަޞްޙާބުންނަށް ވެސް، އެ ރަސޫލާ އަމުރުކުރެއްވިއެވެ. ވީމާ، ކައު އިތުރު ރަސޫލާގެ މި ޢަމަލުފުޅުން ސާބިތުވަނީ، އެއްވެސް ޢުޛްރަކާ ހުރެ، ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވިއްޖެ ނަމަ، ފުރަތަމަ ކުރަންޖެހޭނޭ ކަމަކީ ހަދްޔު ކަތިލުން ކަމެވެ. ދެން އެއަށްފަހު، ބޯ ބާލައި ނުވަތަ ބޯ ކޮށައި އިޙްރާމް ކެނޑުން ކަމެވެ.\nއަދި ދަންނާށެވެ! ޙިޞާރުކުރެވި މަގު ބަންދުވުން ނޫން އެހެން ޢުޛުރަކާ ހުރެ، ޙައްޖު ނުވަތަ ޢުމްރާގެ އަޅުކަން ފުރިހަމަނުކުރެވޭ މީހަކު ނަމަ، ހަދްޔު ކަތިލުމަށް ފަހު، ބޯ ބާލައި ނުވަތަ ބޯ ކޮށައި އިޙްރާމް ކަނޑަން ވާނީ ޙުރްމަތްތެރިކުރެއްވިގެންވާ މައްކާގެ އިމުގެ ތެރޭގައެވެ.\nއަދި ވެސް ދަންނާށެވެ! ޙައްޖު ތަމައްތުޢުކުރާ މީހާ ޢުމްރާގެ އަޅުކަން އަދާކޮށް ނިމުމުން، އިޙްރާމް ބަނުމުގެ ސަބަބުން އޭނާގެ މައްޗަށް ޙަރާމްވީ އެންމެހައި ކަންތައްތައް ކުރުން އޭނާއަށް ހުއްދަވީއެވެ. އެ ހުއްދަ ދެމިއޮންނާނީ، ޢުމްރާގެ އަޅުކަން އަދާކޮށް ނިމޭ ވަގުތުން ފެށިގެން ޛުލްޙިއްޖާ މަހުގެ އަށްވަނަ ދުވަހު، އޭނާ ޙައްޖަށް އިޙްރާމް ބަނދެފުމަށް ދާނދެންނެވެ. އަދި ހަދްޔު ކަތިލުން ނުވަތަ ހަދްޔުގެ ބަދަލުގައި ހިފާންޖެހޭ ރޯދަހިފުން ޙައްޖު ތަމައްތުޢުކުރާ މީހާގެ މައްޗަށް ވާޖިބުވާ ފަދައިން، ޙައްޖު ޤިރާނުކުރާ މީހާގެ މައްޗަށް ވެސް، ހަދްޔު ކަތިލުން ނުވަތަ ހަދްޔުގެ ބަދަލުގައި ހިފާންޖެހޭ ރޯދަހިފުން ވާޖިބުވާނެއެވެ. އަދި ހަދްޔު ކަތިލެވެން ހުރި ނަމަ، ޙައްޖު ތަމައްތުޢުކުރާ މީހާއާއި ޙައްޖު ޤިރާނުކުރާ މީހާއާއި މި ދެ މީހުން ކުރެ ކޮންމެ މީހަކުމެ ހަދްޔުގެ ގޮތުގައި ކަތިލާނީ، ނަޢަމްސޫފީގެ ތެރެއިން އެ މީހަކަށް ފަސޭހައިން ލިބުނު އެއްޗެކެވެ.\nއެކަކަށް ނަމަ ބަކަރިއެއް ކަތިލުމުން ފުދޭނެއެވެ. އަދި ކޮންމެ ހަތް މީހަކަށް ޖަމަލެއް ނުވަތަ ގެރިއެއް ކަތިލުމުން ފުދޭނެއެވެ.\nއަދި ޙައްޖު ތަމައްތުޢުކުރާ މީހާއާއި ޙައްޖު ޤިރާނުކުރާ މީހާއާއި މި ދެ މީހުން ދިނުން ވާޖިބު ހަދްޔު ކަތިލާނީ އަޟްޙާ ޢީދު ދުވަހު ނުވަތަ أَيَّامُ التَّشْرِيْقُގެ ތިން ދުވަހުގެ ތެރެއިން، ކޮންމެވެސް ދުވަހެއްގައި މިނާގައި ނުވަތަ މައްކާގައެވެ.\nހަދްޔަކީ، ގެފުޅަށް ކުރެވޭ ހަދިޔާއެއްގެ ގޮތުގައި، ނަޢަމްސޫފީގެ ތެރެއިން ކަތިލާންޖެހޭ ޖަނަވާރަށް ކިޔާ ނަމެކެވެ. އަދި ހަދްޔު ކަތިލުމުގެ ދުވަސްތަކަކީ، ޛުލްޙިއްޖާ މަހުގެ ދިހަވަނަ ދުވަހާއި أَيَّامُ التَّشْرِيْقُގެ ތިން ދުވަހެވެ. أَيَّامُ التَّشْرِيْقُގެ ތިން ދުވަހަކީ، ޛުލްޙިއްޖާ މަހުގެ އެގާރަ، ބާރަ، ތޭރަ، މި ތިން ދުވަހެވެ. ނަމަވެސް، އެންމެ އިތުރުކަން ބޮޑީ، ދިހަވަނަ ދުވަހު ހަދްޔު ކަތިލުމެވެ.[80] ","[79] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[80] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(197) ޙައްޖުވުމުގެ ވަގުތަކީ، ކަނޑައެޅި އެނގިގެންވާ މައްސަރުތަކެކެވެ. ވީމާ، ޙައްޖުގެ އަޅުކަން އަދާކުރަން ވާނީ އެ މައްސަރުތަކުގެ އެ ދުވަސްތަކުގައެވެ. އެއީ، ޝައްވާލު މަހާއި ޛުލްޤަޢިދާ މަހާއި ޛުލްޙިއްޖާ މަހުގެ ފުރަތަމަ ދިހަ ދުވަހެވެ. ވީމާ، ޙައްޖުވުމަށް ގަސްތުކޮށް، އެ ދުވަސްވަރު އިޙްރާމް ބަނުމުން ތިމާގެ މައްޗަށް ޙައްޖު ވާޖިބުވެއްޖެ މީހާ ދަންނާށެވެ!\nފަހެ، އެ ދުވަސްތަކުގައި ޙައްޖުވުމަށް ގަސްތުކޮށް އިޙްރާމް ބަނދެފި މީހާގެ މައްޗަށް، ޖިމާޢުވުމާއި ޖިމާޢުވުމަށް މަގުފަހިވާ ކޮންމެ ކަމެއް ކުރުން ޙަރާމްވެގެން ވެއެވެ. އަދި ހަމަ އެ ފަދައިންމެ، ޙައްޖުވުމަށް ގަސްތުކޮށް އިޙްރާމް ބަނދެގެން ހުރެ، اللهُ سُبحَانَهُ وَتَعَالَىއަށް ކިޔަމަންވުމުގެ ދާއިރާއިން ބޭރުވުމާއި، އެ إِلٰهއަށް އުރެދެވޭ ކަންތައްތަކަށް އަރައިގަތުމާއި، މީހުންނާ ދެބަސްވެ އަރާރުންވުމާއި، ރުޅިއެރުވުމާއި، ހުތުރު ބަސްތައް ގޮވުމާއި، ނުރުހުންތެރިކަން އުފެއްދުމާއި، ޖަދަލުކުރުން ފަދަ ކޮންމެ ކަމެއް ކުރުން ވެސް، އޭނާގެ މައްޗަށް ޙަރާމްވެގެން ވެއެވެ.\nއަދި ތިޔަބައިމީހުން ކުރާ ކޮންމެ ކަމެއް ވެސް، اللهُ سُبحَانَهُ وَتَعَالَى މޮޅަށް ދެނެވޮޑިގެންވުމާ އެކު، އެ މީހަކު ކުޅަ ކޮންމެ ހެޔޮ ޢަމަލެއްގެ ފުރިހަމަ ޖަޒާ، އެ މީހަކަށް އެ إِلٰهُ ދެއްވާނެތެވެ. އަދި ޙައްޖު ދަތުރުގައި ތިޔަބައިމީހުންގެ ކެއިންބުއިމަށާއި އެހެނިހެން ކަންކަމަށް ބޭނުންވާ ތަކެތި ހޯދައި، ތިޔަބައިމީހުންނާ އެކު އެ ތަކެތި ގެންދާހުށިކަމެވެ!\nއަދި ދަންނާށެވެ! ތިޔަބައިމީހުންނަށް އެންމެ ބޮޑު ފައިދާ ލިބެނިވި ކަމެއް ކަމުގައި ވާކަން ކަށަވަރީ، اللهُ سُبحَانَهُ وَتَعَالَىއަށް ބިރުވެތިވެ ހެޔޮ ޢަމަލުތައްކޮށް ތަޤްވާވެރިވެ، ޤިޔާމަތް ޤާއިމުވާ ދުވަހަށް ޓަކައި ތައްޔާރުވެ، އާޚިރަތަށް ގެންދާނޭ ހެޔޮ ޢަމަލުކުރުމެވެ. އެހެނީ ހަމަކަށަވަރުން، އާޚިރަތަށް ގެންދިއުމަށް ޓަކައި ހުރި އެންމެ ހެޔޮކަންބޮޑު ކޮއްތަކީ ތަޤްވާވެރިކަމެވެ. އޭ ސަލާމަތް ބުއްދީގެ އަހްލުވެރީންނޭވެ! ކަންތައް ހުރީ، ބަޔާންވެދިޔަ ފަދައިން ކަމުގައިވާ އިރު، ތިޔަބައިމީހުން، ތިމަން إِلٰهއަށް ބިރުވެތިވެ ތަޤްވާވެރިވާށެވެ![81] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. ޔަމަނުގެ އަހްލުވެރީން ޙައްޖުވާ ކަމުގައި ވަނީ ނަމަ، ދަތުރު މައްޗަށް ބޭނުންވާ ކާނާއާއި އެ ނޫން އެހެނިހެން ތަކެތި ނުގެނެސް ތިބެ ބުނެއުޅުނެވެ. ”ތިމަންމެންނަކީ ވަކީލުކުރާ ބަޔަކީމުއެވެ.“ ދެން، މައްކާއަށް އައުމަށް ފަހު ސަލާންޖަހައިގެން ކައިބޮއި، އެބައިމީހުންގެ އެހެނިހެން ބޭނުންތައް ފުއްދައި އުޅުނެވެ. ވުމާއެކު، ޙައްޖުވާ ކަމުގައި ވަނީ ނަމަ، ދަތުރަށް ބޭނުންވާ ކާނާއާއި އެ ނޫން އެހެނިހެން ތަކެތި ހިފައިގެން ޙައްޖަށް އައުމަށް އަންގަވައި މި އާޔަތް ބާވައިލެއްވުނެވެ.[82] ","[81] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[82] أَسْبَابُ النُّزُولِ لِلْوَاحِدِي"],["(198) އޭ ޙައްޖުވެރީންނޭވެ! ތިޔަބައިމީހުންގެ ވެރި إِلٰهُގެ ދީލަތިވަންތަކަމުން ތިޔަބައިމީހުންނަށް، އެ إِلٰهُ ދެއްވާ ތަނަވަސްކަން ލިބިގަތުމަށް ޓަކައި، ޙައްޖުގެ ދުވަސްވަރު ވިޔާފާރިކޮށް އެ ވިޔާފާރީގެ ވަސީލަތުންނާއި އެ ނޫން ގޮތްގޮތަށް ވިއަސް ޙަލާލު ރިޒްޤު ހޯދުމަށް އެކިއެކި މަސައްކަތްކުރުމަކީ، ތިޔަބައިމީހުންގެ މައްޗަށް ކުށެއް އަދި ފާފައެއް ވިއަސް އޮތް ކަމެއް ނޫނެވެ. ފަހެ، ޛުލްޙިއްޖާ މަހުގެ ދެވަނަ ދުވަހު އިރުއޮއްސިއްޖައުމަށް ދާނދެން ޢަރަފާތުގެ މައިދާނުގައި ތިބުމަށް ފަހު، މުޒްދަލިފާއަށް ގޮސް، އަލްމަޝްޢަރުލްޙަރާމުގެ ކައިރީގައި ތިބެ، ގިނަގިނައިން اللهُ سُبحَانَهُ وَتَعَالَى ހަނދުމަކޮށް، ޛިކްރުކޮށް، ހެޔޮ ދުޢާކޮށް، ތަލްބިޔާކިއައި، ތަހްލީލު، ތަސްބީޙަ، ތަކްބީރުކިއައި އުޅޭށެވެ!\nއެއީ، ތިޔަބައިމީހުންނަށް ތެދުމަގުދައްކަވައި، އިސްލާމް ދީނަށް ހިދާޔަތުދެއްވައި، ޙައްޖުގެ އަޅުކަމާއި ޢުމްރާގެ އަޅުކަން އަދާކުރާނެ ގޮތާއި ޤުރްބާން ކުރާނޭ ގޮތާ އަދި އެ ނޫން އެހެނިހެން އަޅުކަން އަދާކުރާނެ ގޮތް ރަސޫލުން ފޮނުއްވައިގެން ދައްކަވައި، އެ ކަންކަމަށް އިރްޝާދުދެއްވި ކަމަށް ޓަކައި އެ إِلٰهއަށް ޝުކްރުވެރިވުމުގެ ގޮތުންނެވެ. ދަންނާށެވެ! އެ ކަންކަމަށް، އެ إِلٰهُ ތިޔަބައިމީހުންނަށް މަގުދައްކަވައި އިސްލާމް ދީނުގެ ހިދާޔަތު ލިބުމުގެ ކުރީން، ތިޔަބައިމީހުންވީ މަގުފުރެދިފައިވާ މީހުންގެ ތެރެއިން ކަން ކަށަވަރެވެ. އަދި ތިޔަބައިމީހުން ވީ، ޙައްޤަކީ ކޮބައިކަމެއް ބާޠިލަކީ ކޮބައިކަމެއް ނޭނގި، اللهُ سُبحَانَهُ وَتَعَالَىގެ ޝަރީޢަތާ މެދު ޣާފިލުކަމެއްގެ ތެރޭގައި ވެސް މެއެވެ.[83] \nދަންނާށެވެ! އަލްމަޝްޢަރުލްޙަރާމަކީ، މުޒްދަލިފާ ނިމޭ ހިސާބުގައިވާ ”ޤުޒަޙު“ފަރުބަދައެވެ.[84] \nމި އާޔަތް ބާވައިލެއްވުނު ގޮތާ މެދު ރިވާވެގެންވެއެވެ. عُكَاظُ، مَجَنَّة، ذُو الْمَجَاز\nމި ތިން ތަނަކީ، އިސްލާމް ދީން އައުމުގެ ކުރީއްސުރެން، ޢަރަބީންގެ މީހުން ވިޔާފާރީގެ ޙަރަކާތްތައް ހިންގަމުން ދިއަ ތަންތަނެވެ. އެހެންކަމުން، ޙައްޖު މޫސުމުގައި އެ ތަންތަނަށް އެއްވެ، މުޅި އަހަރު ދުވަހުގެ ވިޔާފާރި އެ ތަންތާނގައި ތިބެގެން ހިންގާ ކަމުގައި ވެއެވެ. އެ ފަދައިން ކަންތައްކޮށް އުޅެނިކޮށް، އިސްލާމް ދީން އައިސް، ޙައްޖާއި ޢުމްރާގެ އަޅުކަން، اللهُ سُبحَانَهُ وَتَعَالَىއަށް ޚާއްޞަކުރުމަށް އަމުރުކުރެއްވުނެވެ.\nއެ ގޮތަށް އަމުރު ކުރެއްވުމުން، ޙައްޖަށާއި ޢުމްރާއަށް ގޮސްއުޅޭ އިރު ވިޔާފާރިކޮށް އުޅުމަކީ ފާފައެއް ކަމުގައި ދެކެ، ޙައްޖާއި ޢުމްރާގެ އަޅުކަމުގައި އުޅޭ އިރު،\nމުސްލިމުން ވިޔާފާރިކުރުމަށް ޖެހިލުންވުމުން، މި އާޔަތް ބާވައިލެއްވުނު ކަމުގައި ވެއެވެ.[85] ","[83] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[84] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[85] الْجَامِعُ لِأحْكَامِ الْقُرْآنِ لِلْإمامِ الْقُرْطُبِي"],["(199) ޖާހިލިއްޔަ ޒަމާނުގައި ޤުރައިޝު ވަންހައިގެ މީހުން ކަންތައްތައްކޮށް އުޅުނު ގޮތަށް ތިޔަބައިމީހުން ކަންތައްތައްނުކޮށް، إِبْرَاهِيْم عَلَيهِ السَّلَامُގެ ޒަމާނުގައި އެ ރަސޫލާ ޙައްޖުކުރެއްވި ގޮތަށް، ޛުލްޙިއްޖާމަހުގެ ދެވަނަ ދުވަހުގެ އިރުއޮއްސިއްޖައުމަށް ދާނދެން ޢަރަފާތުގައި ތިބުމަށް ފަހު، މުޒްދަލިފާއަށް އައިސް އެ ތާނގައި ތިޔަބައިމީހުން ރޭކުރާށެވެ! އަދި މުޒްދަލިފާގައި ތިބޭތިބުމުގައްޔާއި، ޙައްޖުގެ އަޅުކަން އަދާކުރުމުގައްޔާއި، އެހެނިހެން އަޅުކަންތައް އަދާކުރުމުގައި ތިޔަބައިމީހުންނަށް ކުރެވިފައިވާ ކުށްތައް ޢަފޫކޮށްދެއްވައި ތިޔަބައިމީހުންގެ ފާފަތައް ފުއްސަވައިދެއްވުމަށް އެދި ތިޔަބައިމީހުން، اللهُ سُبحَانَهُ وَتَعَالَىއަށް ދަންނަވާށެވެ! ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ ތެރެއިން، އެ إِلٰهُގެ ޙަޟްރަތަށް ރުޖޫޢަވެ ތައުބާވެ، ފާފަ ފުއްސަވައިދެއްވުމަށް އެދި، އެ إِلٰهُގެ ޙަޟްރަތުގައި ދަންނަވާ އަޅުތަކުންގެ ފާފަތައް ގިނަގިނައިން ފުއްސަވާ، އެބައިމީހުންނަށް ގިނަގިނައިން ރަޙްމަތްލައްވާ ރަޙީމުވަންތަ إِلٰهއެވެ.[86]\nދަންނާށެވެ! ޢަރަފާތުގެ މައިދާނަކީ، ޙަރަމުގެ ސަރަޙައްދުން ބޭރުގައިވާ ތަނަކަށް ވާތީވެ، ޙައްޖުގެ އަޅުކަން އަދާކުރުމުގައި، ޢަރަފާތް ދުވަހު ޢަރަފާތުގައި ތިބުމަށް ނުރުހި، ޤުރައިޝު ވަންހައިގެ މީހުންނާ އަދި ބައެއް އެހެނިހެން ޢަރަބި ޤަބީލާތަކުގެ މީހުން، ޖާހިލިއްޔަ ޒަމާނުގައި މުޒްދަލިފާގައި ތިބޭކަމުގައި ވިއެވެ. ވުމާއެކު، ޙައްޖުގެ އަޅުކަމަށް ޤުރައިޝު ވަންހައިގެ މީހުން އެ ގެނައި ބަދަލު ބާޠިލުކުރައްވައި، اللهُ سُبحَانَهُ وَتَعَالَى ވަނީ މި އާޔަތް ބާވައިލައްވައިފައެވެ.[87] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެންވެއެވެ. އިސްލާމް ދީން އައި ދުވަސްވަރު، ޤުރައިޝު ވަންހައިގެ މީހުންނާއި ޢަރަބީންގެ ބައެއް އެހެނިހެން ޤަބީލާތަކުގެ މީހުން ޙައްޖުވެއުޅުނުއިރު ޢަރަފާތަކު ނުތިބެއެވެ. އެ ކަން އެ ގޮތަށް އެބައިމީހުން ކުރީ، ޢަރަބީންގެ ގިނަ މީހުން ޢަރަފާތުގައި ތިބޭކަމަށް ޓަކައި، އެބައިމީހުންނާ ތަފާތުވެ، އެބައިމީހުންގެ މައްޗަށް ބޮޑާވެގަތުމުގެ ގޮތުންނެވެ. އަދި އެބައިމީހުން ބުނެއުޅުނެވެ. ތިމަންމެންނަކީ، ޙަރަމްފުޅުގެ އަހްލުވެރީންނީމުއެވެ. ވީމާ، ތިމަންމެން، ޙަރަމުގެ ސަރަޙައްދުން ބޭރަކު ނުތިބޭނަމެވެ. މި ފަދައިން ބުނެ، ޙައްޖު ދުވަހު ޢަރަފާތަށް ނުގޮސް މުޒްދަލިފާގައި ތިބޭކަމުގައި ވިއެވެ. އެހެންކަމުން، إِبْرَاهِيمُ عَلَيهِ السَّلَامُ ޙައްޖުވެވަޑައިގެންނެވި ގޮތަށް އެންމެހައި މުސްލިމުން ޙައްޖުވެ، ހުރިހައި ޙައްޖުވެރީން ވެސް ޢަރަފާތަށް ގޮސް އެ ތާނގައި ތިބުމަށް ފަހު، މުޒްދަލިފާއަށް ދިއުމަށް މުސްލިމުންނަށް އަމުރުކުރައްވައި، މި އާޔަތް ބާވައިލެއްވުނު ކަމުގައި ވެއެވެ.[88] ","[86] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[87] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[88] أَسْبَابُ النُّزُولِ لِلْوَاحِدِي وَالْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(200) ދެންފަހެ، ތިޔަބައިމީހުން ޙައްޖުގެ އަޅުކަން އަދާކޮށް ނިމިއްޖެ ނަމަ،\nاللهُ سُبحَانَهُ وَتَعَالَىއަށް ޛިކްރުކޮށް، އެ إِلٰهއަށް ޘަނާދަންނަވާށެވެ! އެއީ، އިސްލާމް ދީން އައުމުގެ ކުރީން، ޖާހިލިއްޔަ ޒަމާނުގައި، ތިޔަބައިމީހުން، ތިޔަބައިމީހުންގެ ކާބަފައިންގެ މަތިވެރިކަމާއި، މޮޅުކަމާއި، އެބައިމީހުންގެ ފަޚްރުވެރިކަން ހަނދުމަކޮށް އުޅުނު ފަދައިން ނުވަތަ އެއަށްވުރެން ވެސް ބޮޑަށް އަދި އެއަށްވުރެން ވެސް ގިނައިންނެވެ. ފަހެ، މީސްތަކުންގެ ތެރެއިން ބައެއް މީހުންނަކީ، ހަމަ އެކަނި ދުނިޔެ އެދޭ މީހުން ކަމަށް ވީމާ، އެބައިމީހުން ދުޢާކޮށް، اللهُ سُبحَانَهُ وَتَعَالَىއަށް ދަންނަވަތެވެ. ”އޭ އަޅަމެންގެ ވެރި إِلٰهއެވެ! ދުނިޔޭގައި ފުރިހަމަ ޞިއްޙަތާއި މުދަލާއި ދަރީން އަޅަމެންނަށް ދެއްވާނދޭވެ!“\nއެހެނީ، އެ ފަދަ މީހުންގެ ހުރިހައި ފިކުރަކާއި ޚިޔާލެއް ހުއްޓިފައި ވަނީ، ދުނިޔަވީ ކަންކަމުގެ މައްޗަށެވެ. އެހެންކަމުން، އާޚިރަތުގައި، اللهُ سُبحَانَهُ وَتَعَالَى މުއުމިނުންނަށް ދަރުމައާއި ޘަވާބުދެއްވާ ފަދައިން، އެ ފަދަ މީހުންނަށް ދެއްވާނޭ ހަމަ އެއްވެސް ޘަވާބެއް އަދި ނަޞީބެއް ވިއަސް އެ ދުވަހަކު ނޯންނާނެއެވެ. އެއީ، އާޚިރަތް ދުވަހަށް އީމާންނުވެ، ހަމަ އެކަނި ދުނިޔެ އެދޭ ބަޔަކު ކަމުގައި އެބައިމީހުން ވީތީއެވެ. އަދި އެބައިމީހުން އާޚިރަތް ދުވަހަށް ޓަކައި އެއްވެސް ހެޔޮ ޢަމަލެއްކޮށްފައި ނުވާތީއެވެ.[89] ","[89] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(201) އަދި މީސްތަކުންގެ ތެރެއިން އަނެއް ބަޔަކީ، اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންވާ މީހުންނެވެ. ވުމާއެކު، އެބައިމީހުން ދުޢާކޮށް، اللهُ سُبحَانَهُ وَتَعَالَىއަށް ދަންނަވަތެވެ. ”އޭ އަޅަމެންގެ ވެރި إِلٰهއެވެ! ދުނިޔޭގައި ފުރިހަމަ ޞިއްޙަތާއި ޢާފިޔަތު އަޅަމެންނަށް ދެއްވައި، އަޅަމެންގެ ރިޒްޤު ތަނަވަސްކޮށްދެއްވައި، ފައިދާކުރަނިވި ޢިލްމު އަޅަމެންނަށް ދެއްވައިފާނދޭވެ! އަދި ދީނާއި ދުނިޔޭގެ ކަންކަމުގައި ވެސް ހެޔޮގޮތް މިންވަރުކޮށްދެއްވައި، ޞާލިޙު ޢަމަލުކުރުމުގެ ހެޔޮ ތައުފީޤު އަޅަމެންނަށް ދެއްވައިފާނދޭވެ! އަދި އާޚިރަތުގައި، އިބަ إِلٰهُގެ ރުއްސެވުމާއި ފުއްސެވުމުގެ ނަޞީބު ލިބި، ސުވަރުގޭގެ މަތިވެރި ނިޢުމަތް އަޅަމެންނަށް ދެއްވައިފާނދޭވެ! އަދި ނަރަކައިގެ ޢަޛާބުން އަޅަމެން ދިންނަވައި ސަލާމަތްކުރައްވައި ފާނދޭވެ!“[90]\nދަންނާށެވެ! ދުނިޔެއާއި އާޚިރަތުގެ ހުރިހައި ހެޔޮކަމެއް މި ދުޢާގައި އެކުލެވިގެން ވެއެވެ. އެހެންކަމުން، رَسُولُ الله ﷺ އެންމެ ގިނައިން ކުރެއްވި އެއް ދުޢާއަކީ މި ދުޢާ ކަމުގައި ވާރިދުވެފައި ވެއެވެ. އަދި ވަކީން ޚާއްޞަކޮށް ގެފުޅުގެ ވަށައިގެން ޠަވާފުކުރެއްވި އިރު މި ދުޢާ ވިދާޅުވެއުޅުއްވި ކަމުގައި ވިއެވެ.[91] ","[90] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[91] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(202) ބަޔާންވެދިޔަ ފަދައިން ދުޢާކުރާ މީހުންނަކީ، އެބައިމީހުން ކުރި ދުޢާއާއި، އެބައިމީހުން ކުޅަ ޙައްޖާއި، އެ ނޫން އެންމެހައި ހެޔޮ ޢަމަލުތައް ޤަބޫލުވެވި، ދިންނެވުމުގެ ހެޔޮ ނަޞީބު ލިބޭނެ މީހުންނެވެ. ވުމާއެކު، ދުނިޔެއާއި އާޚިރަތުގައި ހެޔޮ ގޮތް މިންވަރުކޮށް ދެއްވުމަށް އެދި ދުޢާކޮށް، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައި އުޅޭ މީހުންނަށް ބޮޑުވެގެންވާ ދަރުމައާއި ޘަވާބު ދެއްވޭނެތެވެ. ދަންނާށެވެ! اللهُ سُبحَانَهُ وَتَعَالَىއީ، އަޅުތަކުން ކޮށްފައިވާ ޢަމަލުތަކުގެ ޙިސާބުބެއްލެވުމުގައި އަވަސްވެވޮޑިގެންވާ، إِلٰهއެވެ. އަދި އަޅުތަކުންގެ ޢަމަލުތަކުގެ ޙިސާބުބައްލަވައި، ހެޔޮ ޢަމަލުކުޅަ މީހުންނަށް، މަތިވެރިވެގެންވާ ދަރުމައާއި ޘަވާބު، ނުބައި ޢަމަލުކުޅަ މީހުންނަށް، ގަދަފަދަ ޢުޤޫބާތާއި ޢަޛާބު ދެއްވާ ޢަދުލުވަންތަ إِلٰهއެވެ.[92]","[92] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ\nالسُّعُودِيَّة"],["(203) އަދި ޢަދަދު ކަނޑައެޅިގެންވާ މަދު ދުވަސްތަކެއްގައި، ތިޔަބައިމީހުން اللهُ سُبحَانَهُ وَتَعَالَى ހަނދުމަކޮށް، ޛިކްރުކޮށް، ހެޔޮ ދުޢާކޮށް، ތަހްލީލު، ތަސްބީޙަ، ތަކްބީރުކިއައި އުޅޭށެވެ! އެ ދުވަސްތަކަކީ، ޛުލްޙިއްޖާ މަހުގެ އެގާރަ، ބާރަ، ތޭރަ މި ތިން ދުވަހެވެ. ފަހެ، އެ ދުވަސްތަކުގައި ތިން ޖަމްރާއަށް ހިލަ އުކުމަކީ، ޙައްޖުގެ އަޅުކަން އަދާކުރާ މީހާގެ މައްޗަށް ވާޖިބުވެގެންވާ ކަމެކެވެ.\nނަމަވެސް، ތިން ޖަމްރާއަށް ހިލައުކަން ޖެހޭ ތިން ދުވަހުގެ ތެރެއިން ފުރަތަމަ ދެ ދުވަހުގެ ތެރޭގައި ޙައްޖުގެ އަޅުކަން ނިންމައި، އަވަހަށް މިނާއިން ނުކުތުމަށް ގަސްތުކުޅަ މީހާ، ޙައްޖު މަހުގެ އެގާރަ، ބާރަ، މި ދެ ދުވަހު ތިން ޖަމްރާއަށް ހިލައުކުމަށް ފަހު، ބާރަވަނަ ދުވަހުގެ އިރުއޮސްފުހުމުގެ ކުރީން މިނާއިން ނުކުތުމަކުން އޭނާގެ މައްޗަކަށް ފާފައެއް ނެތެވެ. އެހެނީ، އެ ކަން އެ ގޮތަށް ކުރުމަކީ، ޙައްޖުގެ އަޅުކަން އަދާކުރުމުގައި، اللهُ سُبحَانَهُ وَتَعَالَى ތިޔަބައިމީހުންނަށް ދެއްވައިފައިވާ ލުއިފަސޭހަކަމުގެ ތެރެއިން ވާކަމެކެވެ. އަދި މިނާއިން ނުކުތުން ފަސްކޮށް، ބާރަވަނަ ދުވަހު މިނާއިން ނުނިކުމެ ތޭރަވަނަ ދުވަހު މިނާގައި ހުރުމަށް ގަސްތުކުޅަ މީހާ، އެ ދުވަހު ތިން ޖަމްރާއަށް ހިލައުކުމަށް ފަހު، މިނާއިން ނުކުތުމަކުން އޭނާގެ މައްޗަކަށް ވެސް ފާފައެއް ނެތެވެ.\nދަންނާށެވެ! اللهُ سُبحَانَهُ وَتَعَالَىގެ އަމުރުފުޅަށް ކިޔަމަންވެ، ނަހީކުރެއްވި ކަންތައްތަކުން ދުރުވެ، ތަޤްވާވެރިވެ ހުރުމާ އެކު، އެ إِلٰهُ އަމުރުކުރެއްވި ގޮތަށް ޙައްޖުގެ އަޅުކަން އަދާކޮށްފި ނަމަ، ބަޔާންވެ ދިއަ ދެ ގޮތުން ކުރެ ކޮންމެ ގޮތަކަށް ޢަމަލުކުރި ކަމުގައި ވިއަސް އެ މީހެއްގެ ޙައްޖު ފުރިހަމަވާނެއެވެ. ކަން މިހެން ހުރުމާ އެކު ވެސް، ގިނައިން އަޅުކަންކުރުމުގެ ނިޔަތުގައި ތޭރަވަނަ ދުވަހު މިނާގައި ލަސްވެ ހުރުން އިތުރުކަން ބޮޑެވެ. އެހެނީ، ކީރިތި ރަސޫލާ مُحَمَّدُ ﷺ ޙައްޖުވެވަޑައިގެންނެވި އަހަރު، ކީރިތި ރަސޫލާ މިނާއިން ނުކުމެވަޑައިގެންނެވީ، ތޭރަވަނަ ދުވަހު ޖަމްރާއަށް ހިލައުއްކެވުމަށް ފަހުގައެވެ. އޭ މުސްލިމުންނޭވެ! ތިޔަބައިމީހުން، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވާށެވެ! އަދި ތިޔަބައިމީހުން ކުރާ ކޮންމެ އަޅުކަމެއް ވެސް، اللهُ سُبحَانَهُ وَتَعَالَى ދެކެދެކެ ތިބެ ކުރާ ފަދައިން އެ އަޅުކަމެއް ކުރާށެވެ!\nއަދި ހަމަކަށަވަރުން، ތިޔަބައިމީހުން މަރުވުމަށް ފަހު ޙިސާބުބެއްލެވި، ޖަޒާ ނުވަތަ ސަޒާ ލިބިގަތުމަށް ޓަކައި، ޤިޔާމަތް ޤާއިމުވާ ދުވަހުން ތިޔަބައިމީހުން އެއްކުރެއްވި މަޙްޝަރުކުރެއްވޭހުށީ، اللهُ سُبحَانَهُ وَتَعَالَىގެ ޙަޟްރަތަށް ކަން ތިޔަބައިމީހުން ދަންނާށެވެ![93] ","[93] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(204) އޭ ރަސޫލާއެވެ! އާޚިރަތް ދުވަހުގެ މަތީން ހަނދުމަނުކޮށް، ފަނާވެދަނިވި ދުނިޔޭގެ އަރާމާއި ލައްޛަތު ޙާޞިލުކުރުމަށް ޓަކައި، ނުހަނު މޮޅު ބަސްމޮށުންތެރިކަމާ އެކު އަދަބުވެރި ބަހުން، އިބަ ރަސޫލާގެ އަރިހުގައި ވާހަކަދައްކައިއުޅޭ މުނާފިޤުން މީސްތަކުންގެ ތެރޭގައި ވެއެވެ. އަދި އެ ފަދަ މުނާފިޤުންގެ ވާހަކަތަކުގެ ރިވެތިކަމާއި އޮމާންކަމުން، އިބަ ރަސޫލާގެ ހިތްޕުޅަށް އުފައުވެރިކަން ލިއްބައިދީ، އިބަ ރަސޫލާ އަޖައިބުކުރުވައެވެ. އަދި ހިތުގެ އަޑީން އިސްލާމް ދީން ދެކެ ލޯބިވާކަމުގައި ބުނެ، އެބައިމީހުން އެ ދައްކާ ވާހަކައިގެ ތެދުކަން ސާބިތުކޮށްދިނުމުގެ ބޭނުމުގައި، اللهُ سُبحَانَهُ وَتَعَالَى ހެކިކޮށް، އެ ފަދަ ކޮންމެ މީހަކުމެ ހުވާކުރެތެވެ. ނަމަވެސް، އެ ފަދަ ކޮންމެ މީހަކު އެ ކުރާ ހުވަޔަކީ ކަނޑައެޅިގެން ހުރި ދޮގު ހުވަޔެކެވެ. އަދި اللهُ سُبحَانَهُ وَتَعَالَى ހެކިކޮށް ދޮގުހުވާކުރާ ޙާލު، އެ ފަދަ ކޮންމެ މީހަކުމެ އެ ދައްކާ ވާހަކައިން އެނގެނީ، އެ ފަދައިން ކަންތައްތައް ކުރާ މީހުންނަށް، އެ إِلٰهُ ދެއްވައިފާނޭ ޢުޤޫބާތަކާ މެދު ކުޑަވެސް ޖެހިލުމެއް އަދި ބިރުގަތުމެއް ވިއަސް އެ މީހާގެ ކިބައިގައި ނުވާކަމެވެ.\nދަންނާށެވެ! އިސްލާމް ދީނާ މެދު، އެ ފަދަ ކޮންމެ މުނާފިޤެއްގެ ހިތުގައި އުފެދިފައި ވަނީ، ރުޅިވެރިކަމާއި ޙަސަދަވެރިކަމެވެ. އަދި އެ ފަދަ މީހުންނަކީ، ޙަޤީޤަތުގައި ވެސް އިސްލާމް ދީނާއި މުސްލިމުންގެ އެންމެ ބޮޑެތި ޢަދާވާތްތެރީންނެވެ.[94] ","[94] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(205) އޭ ރަސޫލާއެވެ! ބަޔާންވެދިޔަ ފަދައިން ކަންތައްތައް ކުރާ މުނާފިޤުން އިބަ ރަސޫލާގެ މަޖިލީހުން ނުކުމެއްޖެ ނަމަ، ނަޢަމްސޫފިތައް މަރައި ދަނޑުބިން ހަލާކުކޮށް، އުރެދުންތައް ފަތުރައި ފާޙިޝު ޢަމަލުތަކަށް އަރައިގަނެ، މީސްތަކުންގެ ނަސްލު އޮޅުވައިލައި، ބިމުގައި ފަސާދަކުރުމަށް ޓަކައި ހީވާގިކަމާ އެކު ގަދައަޅައި މަސައްކަތްކުރެތެވެ. އަދި އެ ފަދަ މީހުން އެ ކުރާ ނުބައި ޢަމަލުތަކުގެ ސަބަބުން، ރޯދިބަރަކާތް ކެނޑި، ވާރޭވެހުން މަދުވެ، ރިޒްޤު ލިބުން ދަތިވެއެވެ. ޝައްކެއްނެތެވެ. اللهُ سُبحَانَهُ وَتَعَالَىއަށް އުރެދި ބިމުގައި ފަސާދަކުރުމަކީ، އެއްވެސް ޙާލެއްގައި، އެ إِلٰهُ ލޯބިވެވޮޑިގަންނަވާ އަދި ރުހިވޮޑިގަންނަވާ ކަމެއް ނޫނެވެ. އަދި ދަންނާށެވެ! ފަސާދަކުރާ މީހުން ދެކެ، اللهُ سُبحَانَهُ وَتَعَالَى ލޯބިވެވޮޑިނުގަންނަވަތެވެ.[95]","[95] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(206) އަދި، اللهُ سُبحَانَهُ وَتَعَالَىއަށް ތަޤްވާވެރިވެ، އެ إِلٰهُގެ ޢުޤޫބާތަށް ބިރުވެތިވާށެވެ! އަދި ބިމުގައި ފަސާދަކޮށް ނޫޅޭށެވެ!\nމިފަދައިން ބުނެ، އެ ފަދަ ކޮންމެ މުނާފިޤަކަށް ނަސޭހަތްތެރިވެވިއްޖެ ނަމަ، އެ ފަދަ\nހެޔޮ ނަސޭހަތް ޤަބޫލުކުރުމުގެ ބަދަލުގައި، އޭނާގެ ކިބައިގައިވާ ބޮޑާކަމާއި، ކިބްރުވެރިކަމާއި، ގޮތްދޫނުކުރުމުގެ ނުބައި ސިފަތައް އޭނާގެ މައްޗަށް ވެރިވެގަނެ، އިތުރު ފާފަވެރިކަމުގެ ތެރެއަށް އޭނާ ވެއްޓިގަނެއެވެ. ވީމާ، އެ ފަދަ ކޮންމެ މީހަކަށް ދެއްވޭ ޖަޒާއެއްގެ ގޮތުގައި، ނަރަކައިގެ ގަދަފަދަ ޢަޛާބު ފުދިގެން ވެއެވެ. އަދި ހަމަކަށަވަރުން، ޤަރާރުވެ ތިބެނިވި ތަނެއްގެ ގޮތުގައްޔާއި ތަންމައްޗެއްގެ ގޮތުގައި، ނަރަކައަކީ ހައުދަހައިވާ ނުބައިކަން ބޮޑު ތަނެކެވެ![96] \nމި އާޔަތާއި މި އާޔަތުގެ ކުރީގައި އޮތް ދެ އާޔަތް ބާވައިލެއްވުނު ސަބަބު:\nމި އާޔަތާއި މި އާޔަތުގެ ކުރީގައި އޮތް ދެ އާޔަތް ބާވައިލެއްވުނީ الْأَخْنَسُ بْنِ شُرَيْقއާ ބެހޭ ގޮތުން ކަމުގައި ރިވާވެގެން ވެއެވެ. އޭނާއަކީ، މުނާފިޤުންގެ ތެރެއިން ނިފާޤުކަމަށް އަރާހުރި މީހެކެވެ. ވުމާއެކު، رَسُولُ الله ﷺގެ އަރިހަށް ގޮސް ޝަހާދަތްކިއައި އިސްލާމްވެ، ކީރިތި ރަސޫލާ ދެކެ ލޯބިވާކަމަށް ބުނެ ހުވާކުރިއެވެ. ދެން އެއަށްފަހު، ރަށަށް އެނބުރިދިއަ މަގުމަތީގައި އޭނާއާ ދިމާވި މުސްލިމް ބައެއްގެ ދަނޑުބިން ހަލާކުކޮށް، އެބައިމީހުން ގެންގުޅުނު ޙިމާރުތައް މަރައި، ބިމުގައި ފަސާދަކުރިއެވެ. ދެން، އޭނާގެ އެ ޢަމަލުތަކަށް އިޝާރާތްކުރައްވައި މި ތިން އާޔަތް ބާވައިލެއްވުނެވެ.[97] ","[96] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[97] أَسْبَابُ النُّزُولِ لِلْوَاحِدِي وَالتَّفْسِيرُ الْكَبِيرُ مَفَاتِيحُ الْغَيبِ لِلْإمَامِ فَخْر الدِّينِ الرَّازِي"],["(207) އަދި اللهُ سُبحَانَهُ وَتَعَالَىގެ އަމުރުފުޅުތަކަށް ބޯލަނބައި ކިޔަމަންވެ، އެ إِلٰهُގެ މަގުގައި ޖިހާދުކޮށް، އެ إِلٰهُގެ ރުހިވޮޑިގަތުން ލިބިގަތުމަށް ޓަކައި، ތިމާގެ ނަފްސު، އެ إِلٰهއަށް ވިއްކައިލާ މީހުން ވެސް، މީސްތަކުންގެ ތެރޭގައި ވެއެވެ. ތެދުވެރި މުއުމިނުންނަކީ އެ ފަދަ މީހުންނެވެ. އަދި اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ މައްޗަށް ނުހަނު އޯގާވަންތަ إِلٰهއެވެ. އަދި ޚާއްޞަގޮތެއްގައި، ދުނިޔެއާއި އާޚިރަތުގައި މުއުމިނުންނަށް ރަޙްމަތްލައްވާ ރަޙީމުވަންތަ إِلٰهއެވެ. ދަންނާށެވެ! އާޚިރަތް ދުވަހުން، އެ ފަދަ މުއުމިނުންނަށް، އެންމެ ފުރިހަމަ ޖަޒާއިން، އެ إِلٰهُ، ޖަޒާ ދެއްވާނެތެވެ.[98]\nމި އާޔަތް ބާވައިލެއްވުނީ صُهَيْبُ بْنِ سِنَان الرُّومِي رَحِمَهُمَا اللَّهُއާ ބެހޭ ގޮތުން ކަމުގައި ރިވާވެގެން ވެއެވެ. صُهَيْبُ رَحِمَهُمَا اللَّهُއަކީ، ގޯތިގެދޮރާއި ހުރިހައި މުދަލެއް މައްކާގެ ކާފިރުންނަށް ދޫކުރައްވައި، ހަމައެކަނި ދީނައިގެން ސަލާމަތްވެވަޑައިގަތުމުގެ ބޭނުންފުޅުގައި މައްކާ ދޫކުރައްވައި މަދީނާއަށް ހިޖްރަކުރެއްވި މުހާޖިރެކެވެ. صُهَيْبُ رَحِمَهُمَا اللَّهُ މަދީނާއަށް ވަދެވަޑައިގަތުމުން، رَسُولُ الله ﷺ ޙަދީޘުކުރެއްވިއެވެ. «رَبِحَ الْبَيْعَ صُهَيْب، رَبِحَ الْبَيْع صُهَيْب» މާނައީ: ”صُهَيْبُ ކުރެއްވި ވިޔާފާރިއަކީ ފައިދާހުރި ވިޔާފާރިއެކެވެ. صُهَيْبُ ކުރެއްވި ވިޔާފާރިއަކީ ފައިދާހުރި ވިޔާފާރިއެކެވެ.“[99] ","[98] تَفْسِيرُ تَيْسِيرِ الْكَرِيمِ الرَّحْمَنِ لِلإْمَامِ عَبْدِ الرَّحْمنِ السَّعْدِي\n[99] صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي وَتَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(208) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَىއީ، ތިޔަބައިމީހުންގެ رَبُّ ކަމަށާއި، مُحَمَّدُ ﷺއީ އެ إِلٰهُގެ ނަބިއްޔާ އަދި ރަސޫލާ ކަމަށް އީމާންވެ، އިސްލާމް ދީނަކީ ތިމާމެންގެ ދީން ކަމުގައި ހިތުގެ އަޑީން ރުހި، އެ ދީނުގައި ޝަރްޢުކުރެއްވިގެންވާ އެންމެހައި ކަންތައްތައް ތެދުކޮށް ޤަބޫލުކޮށް، އެ ދީނުގެ އެންމެހައި ޙުކުމްތަކަށް ޢަމަލުކޮށް، ތިޔަބައިމީހުން އެންމެން އެކުގައި އިސްލާމް ދީނަށް ފުރިހަމައަށް ވަންނާށެވެ! އަދި އިސްލާމް ދީނުގައި، اللهُ سُبحَانَهُ وَتَعَالَى ޝަރްޢުކުރެއްވި ބައެއް ޙުކުމްތަކަށް ޢަމަލުކޮށް، އަނެއްބައި ޙުކުމްތަކަށް ޢަމަލުކުރުން ދޫކޮށްލައި، ޔަހޫދީންނާއި ނަޞާރާއިން ކަންތައްކުރި ފަދައިން ކަންތައްކޮށް، އެ ދެބައި މީހުންނާ ތިޔަބައިމީހުން އެއްގޮތްވެނުގަންނާށެވެ! އަދި ޝައިޠާނާގެ އަމުރަށް ކިޔަމަންވެ އުރެދުންތަކަށް އަރައިގަނެ، ޝައިޠާނާގެ ފިޔަވަޅުތަކަށް ތަބާވެ، ޝައިޠާނާ ދައްކާ މަގުން ތިޔަބައިމީހުން ނުހިނގާށެވެ! އެހެނީ ހަމަކަށަވަރުން، ޝައިޠާނާއަކީ ނުހަނު ފައުޅުކަން ބޮޑު ގޮތުގައި ތިޔަބައިމީހުންގެ މައްޗަށް ހުރި ބަޔާންވެގެންވާ ޢަދުއްވެކެވެ.[100]\nދަންނާށެވެ! ޔަހޫދީންނާއި ނަޞާރާއިންނަކީ، އެބައިމީހުންނަށް ޓަކައި، اللهُ سُبحَانَهُ وَتَعَالَى ބާވައިލެއްވި ފޮތްތަކުގައިވާ ބައެއް އާޔަތްތަކަށް އީމާންވެ، އަނެއްބައި އާޔަތްތަކަށް ކާފިރުވި ބަޔެކެވެ.","[100] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإِْسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(209) ފަހެ، އެއްވެސް ޝައްކެއް އަދި އޮޅުމެއް ވިއަސް ނުވާ ގޮތުގައި، ބަޔާންވެގެންވާ ހެކިތަކާއި ފައުޅުކަން ބޮޑު މުޢުޖިޒާތްތައް، ކީރިތި ޤުރްއާނާއި، رَسُوْلُ الله ﷺގެ ސުންނަތުގެ ޛަރީޢާއިން ތިޔަބައިމީހުންނާ ހަމައަށް އައުމަށް ފަހު، ޙައްޤުގެ މަގުން ތިޔަބައިމީހުން އެއްކިބާވެއްޖެ ނަމަ ދަންނާށެވެ! ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ ރަސްވަންތަކަމާއި ވެރިކަމުގައި ގަދަކީރިތިވަންތަ، ކަށަކުޅަދުންވަންތަ، ޢަޒީޒުވަންތަ إِلٰهއެވެ. އަދި، އެ إِلٰهُގެ ވެރިކަމާއި ކަށަކުޅަދުންވަންތަކަމުގެ ދަށުން ނުކުމެގަނެވޭނޭ އެއްވެސް ފަރާތެއް ނުވެއެވެ. އަދި އެ إِلٰهُގެ ޤަޟާޤަދަރުގެ ދަށުން މެނުވީ އެއްވެސް ކަމެއް ނުހިނގާނެތެވެ. އަދި އެ إِلٰهއީ، އަމުރުކުރައްވާ ކަންތައްތަކާއި، ނަހީކުރައްވާ ކަންތައްތަކުގައި ޙިކްމަތްވަންތަ إِلٰهއެވެ. އެހެންކަމުން، ކޮންމެ ކަމެއްމެ، އެ إِلٰهُ މިންވަރުކުރައްވަނީ އަދި ޝަރްޢުކުރައްވަނީ ވެސް، އެ ކަމަކާ އެންމެ މުނާސަބު އެންމެ އެކަށޭނަ ގޮތަށެވެ. ވީމާ، އެ إِلٰهُގެ މަތިވެރިވަންތަކަމާއި މާތްވަންތަކަން ހަނދުމަކޮށް، ތިޔަބައިމީހުން، އެ إِلٰهއަށް ބިރުވެތިވާށެވެ![101]","[101] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(210) مُحَمَّدُ ﷺ ރަސޫލުކަމައިގެން ފޮނުއްވައި، އެ ރަސޫލާގެ މައްޗަށް ކީރިތި ޤުރްއާން ބާވައިލައްވައި، އެ ރަސޫލާއީ، اللهُ سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ޙައްޤު ރަސޫލަކުކަމުގެ މައްޗަށް ދަލީލުކުރަނިވި ފައުޅުކަން ބޮޑު،\nހެކިތަކާއި ދަލީލުތަކާއި މުޢުޖިޒާތްތައް، اللهُ سُبحَانَهُ وَتَعَالَى ވަނީ، އެ ޤުރްއާނުގައި މީސްތަކުންނަށް ދައްކަވައިފައި ވެއެވެ.\nއެ ހެކިތަކާއި ދަލީލުތަކާއި މުޢުޖިޒާތްތައް ފެނުމަށް ފަހު ވެސް، މީސްތަކުގެ ތެރެއިން ގިނަ ބަޔަކު، اللهُ سُبحَانَهُ وَتَعَالَىއަށް ކާފިރުވެ، ކީރިތި ޤުރްއާން ދޮގުކޮށް، مُحَمَّدُ ﷺގެ ރިސާލަތަށް އިންކާރުކޮށް، އެ ރަސޫލާއާ ދެކޮޅުވެރިވެ، ބިމުގައި ފަސާދަކޮށް، ކާބަފައިންގެ ދީން ދޫނުކޮށް، ޝައިޠާނާ ދައްކާ މަގުން ހިނގައެވެ. ވީމާ، ކާފިރުން އެ އިންތިޒާރުކުރަނީ، ޤިޔާމަތް ދުވަސް އައިސް، ހުދުކުލައިގެ ތުނި ވިލާތަކަކުން އުފެދިފައިވާ ހިޔައުތަކެއްގެ ތެރޭގައި، اللهُ سُبحَانَهُ وَتَعَالَىގެ މަތިވެރިވަންތަކަމާއި، މާތްވަންތަކަމާ އެކަށޭނަގޮތުގައި، ޚަލްޤުތަކުންނާ ހަމައަށް ފައިބައިވޮޑިގަންނަވައި، އަޅުތަކުންގެ މެދުގައި ޢަދްލުވެރި ގޮތުގައި ނިޔާކުރައްވާނޭ ވަގުތު އައުމަށް ނޫން އެހެން ކޮންކަމަކަށްހެއްޔެވެ؟ އަދި އެ ދުވަހުން، اللهُ سُبحَانَهُ وَتَعَالَى ފައިބައިވޮޑިގެންނެވުމުގެ ކުރީން، މަލާއިކަތުން ފައިބައިވަޑައިގަންނަވައި، އިލާހީ ޢަދްލުގެ ނިހާއީ ފައިޞަލާއަށް އަޅުތަކުން ހުށަހެޅުއްވުމުގެ އިންތިޒާރުގައި، އެންމެހައި މީސްތަކުން ވަށައިލައްވައިގެން އެ މަލާއިކަތުން ތިއްބަވާނޭ މެއެވެ. ދެން، އެ ވަގުތު، اللهُ سُبحَانَهُ وَتَعَالَىގެ ނިޔާފުޅު މީސްތަކުންގެ މައްޗަށް އިއްވަވައި ނިމުމުން، ކިޔަމަންތެރި ހެޔޮލަފާ އަޅުތަކުންނަށް ސުވަރުގޭގެ މަތިވެރި ނިޢުމަތް ދެއްވެވި، ނުކިޔަމަންތެރިވެ އުރެދުނު އަޅުތަކުންނަށް ނަރަކައިގެ ޢަޛާބު ދެއްވޭނެތެވެ. އަދި ހަމަކަށަވަރުން، ދުނިޔެ ނިމި، ކައުނުގެ ހުރިހައި ކަމެއް އެނބުރި ދާނީ، اللهُ سُبحَانَهُ وَتَعَالَىގެ ޙަޟްރަތަށެވެ. އެހެންކަމުން، ދުނިޔޭގައި ވެރިކަންކުޅަ އެއްވެސް ފަރާތަކަށް، ޤިޔާމަތް ދުވަހުން، އެއްވެސް ބާރެއް ނޯންނާނެއެވެ.[102] \nދަންނާށެވެ! ޤިޔާމަތް ޤާއިމުވާ ދުވަހުން، އެންމެހައި ޚަލްޤުތަކުންނާ ހަމައަށް، اللهُ سُبحَانَهُ وَتَعَالَى ފައިބައިވޮޑިގަންނަވާ ކަން މި އާޔަތުން ރަނގަޅަށް އެނގި ސާބިތުވެއެވެ.\nނަމަވެސް، އެ إِلٰهُ ފައިބައިވޮޑިގަންނަވާ ގޮތް ދެނެވޮޑިގެންވަނީ، ހަމައެކަނި އެ إِلٰهއެވެ. އެ ކަމަކީ، އެއްވެސް މަޚްލޫޤަކަށް އެނގޭނޭ އަދި އެބައިމީހުންގެ ޚިޔާލަށް ވެސް ގެނެވޭނޭ ކަމެއް ނޫނެވެ.\nއަދި ދަންނާށެވެ! اللهُ سُبحَانَهُ وَتَعَالَىއާ އެއްފަދަ އެއްވެސް އެއްޗެއް ނުވެއެވެ. އެ ކަން ބަޔާންކުރައްވައި، އެ إِلٰهُ ވަޙީކުރެއްވިއެވެ. (لَيْسَ كَمِثْلِهِ شَيءٌ وَهُوَ السَّمِيعُ البَصِير) މާނައީ: ”އެ إِلٰهُގެ ޛާތުފުޅާއި ސިފަފުޅުތަކުގައި، އެ إِلٰهއާ އެއްފަދަ އެއްވެސް އެއްޗެއް ނުވެއެވެ. އަދި އެ إِلٰهއީ، މޮޅަށް އައްސަވައިވޮޑިގެންވާ އަދި މޮޅަށް ބައްލަވައިވޮޑިގެންވާ، إِلٰهއެވެ.“[103] ","[102] تَفْسِيرُ تَيْسِيرِ الْكَرِيمِ الرَّحْمنِ لِلإْمَامِ عَبْدِ الرَّحْمنِ السَّعْدِي\n[103] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(211) އޭ ރަސޫލާއެވެ! އިބަ ރަސޫލާއާ ދެކޮޅުވެރިވާ އިސްރާއީލުގެ ދަރީން ކުރެން އިބަ ރަސޫލާ ނިކަން އައްސަވައި ސުވާލުކުރައްވަބައްލަވާށެވެ! ތިޔަބައިމީހުންނަށް ޓަކައި، ތިމަން إِلٰهُ ބާވައިލެއްވި ތައުރާތުގައި، ޙައްޤަށް އިރްޝާދުދީ ތެދުމަގު ދައްކައިދެނިވި ސާފު ދަލީލުތަކާއި އާޔަތްތައް ބާޔާންކޮށް ދެއްވައިފައި ނުވޭހެއްޔެވެ؟ އަދި ރަސޫލުން ގެންނެވި ރިސާލަތުގެ ތެދުކަން ޔަޤީންކޮށްދެނިވި ފައުޅުކަން ބޮޑު ހެކިތަކާއި މުޢުޖިޒާތްތަކުގެ ތެރެއިން އިސްރާއީލުގެ ދަރީންނަށް ދައްކަވައިފައި ވަނީ ކިތައްކިތައް ކަންތައްތޯ އެބައިމީހުންނާ ނިކަން ސުވާލުކުރައްވަބައްލަވާށެވެ! ފަހެ، އެ ހުރިހައި އާޔަތްތައް ބާވައިލައްވައި ގިނަގުނަ މުޢުޖިޒާތްތައް ދެއްކެވުމުން ވެސް، އެބައިމީހުން ވަނީ، އެ ދަލީލުތަކަށް އިންކާރުކޮށް ދެކޮޅުހަދައިފައެވެ.\nއަދި ރަސޫލުން ގެންނެވި މުޢުޖިޒާތްތައް ދޮގުކޮށް، އެ ރަސޫލުން ގޮވައިލެއްވި ގޮވައިލެއްވުމަށް ވެސް ފުރަގަސްދީ ކާފިރުވެފައިމެއެވެ. އަދި އެބައިމީހުން ވަނީ، އެބައިމީހުންނަށް ޓަކައި ބާވައިލެއްވުނު ޝަރްޢީ ޙުކުމްތައް އެގޮތްމިގޮތަށް ބަދަލުކޮށްފައެވެ. ފަހެ، اللهُ سُبحَانَهُ وَتَعَالَىގެ އަޅުތަކުންނަށް އެ إِلٰهُ ދެއްވި އެންމެ ބޮޑު ނިޢުމަތް ކަމުގައިވާ ޙައްޤު ދީން އެ މީހަކާ ހަމައަށް އައިސް، އެ ދީނުގެ ތެދުކަން އެނގުމަށް ފަހު، އެ ދީނާ ދެކޮޅުހަދައި ކާފިރުވެއްޖެ މީހާ ދަންނާށެވެ! ފަހެ ހަމަކަށަވަރުން، اللهُ سُبحَانَهُ وَتَعَالَىއީ، އެ ފަދަ މީހުންނަށް ޢަޛާބުދެއްވައި ޢުޤޫބާތްދެއްވުމުގައި، ގަދަފަދަވަންތަ إِلٰهُއެވެ.[104] ","[104] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(212) اللهُ سُبحَانَهُ وَتَعَالَىގެ އެއްކައުވަންތަކަމަށް އިންކާރުކޮށް، މީސްތަކުންގެ ގާތަށް، އެ إِلٰهُ ފޮނުއްވާ ރަސޫލުންނާ ދެކޮޅުހަދައި ކާފިރުވާ މީހުންގެ ތެރެއިން، ފަނާވެދަނިވި ދުނިޔޭގެ ދިރިއުޅުމާއި، އެ ތާނގެ އަރާމާއި، މަޖަލާއި، ލައްޛަތު ލިބުނު މީހުންނަށާއި، ނުލިބޭ މީހުންނަށް ވެސް، ދުނިޔޭގެ ދިރިއުޅުން ޒީނަތްތެރިކުރެއްވުނެވެ. ވުމާއެކު، އެންމެހައި ކާފިރުންނަކީ، އާޚިރަތުގެ މައްޗަށް ދުނިޔެ އިސްކޮށް، ހަމައެކަނި ދުނިޔެ ހޯދުމަށް މަސައްކަތްކުރާ ބަޔެކެވެ. އަދި ދުނިޔޭގެ އަރާމާއި، މަޖަލާއި ލައްޛަތަށް އެދި މަސައްކަތްކުރާ ވަރަށް ވުރެން ބޮޑަށް، އާޚިރަތުގެ ނިޢުމަތްލިބުން އެދި މަސައްކަތްކުރާ މުއުމިނުންނަށް، އެ ކާފިރުން ފުރައްސާރަކޮށް މަލާމާތްކުރެތެވެ.\nދަންނާށެވެ! ދުނިޔޭގައި ކާފިރުންގެ ކަންތައްތައް އެ ގޮތަށް ހުރި ކަމުގައި ވިއަސް، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ، އެ إِلٰهُ ފޮނުއްވި ރަސޫލުންނާ ތަބާވި މުއުމިނުން ޤިޔާމަތް ދުވަހުން ތިބޭހުށީ، އެންމެހައި ކާފިރުންނަށް ވުރެން މާ މަތިވެރި ދަރަޖަތަކެއްގައެވެ. އެހެންކަމުން، ސުވަރުގޭގެ އެންމެ މަތީ ދަރަޖަތަކަށް، އެ إِلٰهُ، އެ ފަދަ މުއުމިނުން އެ ދުވަހުން، ވައްދަވާނެތެވެ. ނަމަވެސް، އެ ދުވަހުން، ކާފިރުން ވައްދަވާހުށީ، ނަރަކައިގެ ގަދަފަދަ ޢަޛާބުގެ ތެރެއަށެވެ. އަދި اللهُ سُبحَانَهُ وَتَعَالَى އެދިވޮޑިގަންނަވާ ފަރާތަކަށް ޙިސާބެއްނެތި، އެ إِلٰهُ ރިޒްޤުދެއްވަތެވެ.[105] \nދަންނާށެވެ! ދުނިޔެއަކީ، ޢަމަލުކުރުމުގެ ގޮވައްޗެވެ. އާޚިރަތަކީ، ޖަޒާ ލިބުމުގެ ގޮވައްޗެވެ. އެހެންކަމުން، ތިމާމެން ކުރާ ހުރިހައި ޢަމަލެއްގެ ނަތީޖާ ދުނިޔޭގައި ނުފެނުނު ކަމުގައި ވިއަސް، އާޚިރަތުގައި އެ ހުރިހައި ކަމެއްގެ ނަތީޖާ ފެންނާނޭ ކަން ކަށަވަރެވެ. އެ ކަން އެހެން އޮތުމާ އެކު، ދުނިޔޭގެ ތަނަވަސްކަމާއި އުފަލަކީ، اللهُ سُبحَانَهُ وَتَعَالَىގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި އަޅަކަށް، އެ إِلٰهُ ދެއްވާ ކަމެކެވެ. އެހެންކަމުން، ބައެއްފަހަރަށް، ދުނިޔަވީ ކަމެއްގައި މުއުމިނަކަށް ނާކާމިޔާބުވެފައި ކާފިރަކަށް ކާމިޔާބުވެދާނެއެވެ. ވީމާ، އެ ފަދަ ދަނޑިވަޅުގައި، ޙަޤީޤީ މުއުމުމިނުންގެ އުޞޫލަކީ، ޚަލްޤުތަކުންގެ ތެރެއިން، اللهُ سُبحَانَهُ وَتَعَالَى އެދިވޮޑިގަންނަވާ ފަރާތަކަށް، ޙިސާބެއްނެތި، އެ إِلٰهُ ރިޒްޤުދެއްވާނޭ ކަން ޔަޤީންކޮށް، އެ إِلٰهُގެ ނިޔާފުޅާ މެދު ރުހުމެވެ.[106] ","[105] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[106] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(213) ދަންނާށެވެ! ޝައިޠާނުންގެ ބަހަށް ހެއްލި، ބިންމަތީގައި ޝިރްކުކުރާން ފެށުމުގެ ކުރީގައި، އެންމެހައި މީސްތަކުންވީ، اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެގެން ތިބި އެއް އުންމަތެއްގެ މީހުން ކަމުގައެވެ. އަދި މީސްތަކުން ތިބީ، އެބައިމީހުންގެ އެންމެ ފުރަތަމަ ބަފައިކަލުން، آدَمُ عَلَيهِ السَّلَامُގެ ދީނުގައެވެ. އެއަށްފަހު، ދީނާ މެދު މީސްތަކުންގެ މެދުގައި ޚިލާފުތައް އުފެދި، އޭގެ ތެރެއިން އެއް ބަޔަކު، اللهُ سُبحَانَهُ وَتَعَالَىގެ ދީންމަތީ ސާބިތުވެ ތިބީއެވެ. އަނެއް ބަޔަކު، اللهُ سُبحَانَهُ وَتَعَالَىގެ ދީނަށް ފުރަގަސްދީ ކާފިރުވީއެވެ.\nއެހެންކަމުން، އެކި ޒަމާނުގައި އެކިއެކި ޤައުމުގައި އުޅުނު މީސްތަކުންގެ ގާތަށް، اللهُ سُبحَانَهُ وَتَعَالَى ރަސޫލުންނާއި ނަބިއްޔުން ފޮނުއްވިއެވެ. އެއީ، اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ އަމުރުފުޅުތަކަށް ކިޔަމަންވާ މީހުންނަށް، މާތްވެގެންވާ ސުވަރުގެ ލިބޭނޭ ކަމުގެ އުފައުވެރި ޚަބަރު ދެއްވުމަށާއި، އެ إِلٰهُގެ އަމުރުފުޅުތަކަށް އުރެދި ނުކިއަމަންތެރިވާ ކާފިރުންނަށް، ނަރަކައިގެ ގަދަފަދަ ޢަޛާބު ހުރިކަމުގެ ވާހަކައިން ބިރުވެރި ޚަބަރު ދެއްވުމަށެވެ. އަދި ޙައްޤު ދީނާ ބެހޭ ގޮތުން މީސްތަކުންގެ މެދުގައި އުފެދޭ ޚިލާފުތަކުގައި ފައިޞަލާކުރުމަށް، ތެދު ޚަބަރުތަކާއި، ޢަދްލުވެރި އަމުރުތަކާއި، ޙައްޤު ބަސްފުޅުތައް ނޫން އެހެން އެއްވެސް އެއްޗެއް އެކުލެވިފައިނުވާ ފޮތްތައް، އޭގެ ތެރެއިން ބައެއް ރަސޫލުންނަށް، އެ إِلٰهُ ބާވައިލެއްވިއެވެ.\nއެ ފޮތްތަކުގައި ވަނީ، ޙައްޤަކީ ކޮބައިކަމާއި، ބާޠިލަކީ ކޮބައިކަން ސާފުކޮށް ބަޔާންކޮށްދެނިވި އިލާހީ ބަސްފުޅުތަކާއި، އެބައިމީހުންގެ މެދުގައި އުފެދުނު ޚިލާފުތަކާ މެދު، ޢަދްލު އިންޞާފަށް ނިޔާކޮށް ޙުކުމްކުރާނޭ ގޮތެވެ. އަދި ޔަހޫދީންނަށް ޓަކައި، اللهُ سُبحَانَهُ وَتَعَالَى ބާވައިލެއްވި ތައުރާތާއި ނަޞާރާއިންނަށް ޓަކައި، އެ إِلٰهُ ބާވައިލެއްވި އިންޖީލުގައި مُحَمَّدُ ﷺގެ ސިފަފުޅުތައް ނުހަނު ސާފުކޮށް ބަޔާންކުރެއްވުމަށް ފަހު، އެ ރަސޫލާއާ ތަބާވުމަށް އެ ދެބައި މީހުންނަށްމެ، އެ إِلٰهُ އަމުރުކުރެއްވިއެވެ. ވުމާއެކު، އެ ދެ ފޮތުގައި އެ إِلٰهُ ބާވައިލެއްވި އާޔަތްތަކުން، مُحَمَّدُ ﷺއަކީ، އެ إِلٰهُގެ ޙަޟްރަތުން ފޮނުއްވިގެންވާ ޙައްޤު ރަސޫލަކު ކަން ޔަހޫދީންނާއި ނަޞާރާއިންނަށް ރަނގަޅަށް އެނގިތިބި ޙާލު، އެ ރަސޫލާ ގެންނެވި ރިސާލަތާ ދެކޮޅުހަދައި، އެ ރަސޫލާއާމެދު، އެ ދެބައި މީހުން ވެސް ޚިލާފުވެ ދެބަސްވިއެވެ. އެ ދެބައިމީހުން އެ ކަން އެ ގޮތަށް ކުރީ، ކީރިތި ރަސޫލާއާމެދު އެ ދެބައިމީހުންގެ ހިތުގައި އުފެދިފައިވާ ޙަސަދަވެރިކަމާއި، އެބައިމީހުންގެ ކިބައިގައި، އެ ރަސޫލާގެ މައްޗަށް އޮތް ދެކޮޅުވެރިކަމާއި ޢަދާވާތްތެރިކަމުގެ ބޮޑުކަމުންނެވެ.\nފަހެ، مُحَمَّدُ ﷺ ގެންނެވި ރިސާލަތާ ދެކޮޅުހަދައި، އެ ރަސޫލާއާމެދު ޔަހޫދީންނާއި ނަޞާރައިން ޚިލާފުވި ނަމަވެސް، ޙައްޤާއި ބާޠިލު ވަކިކުރާން އެނގި، مُحَمَّدُ ﷺގެ ރިސާލަތު ޤަބޫލުކޮށް އީމާންވީ މީހުންނަށް، اللهُ سُبحَانَهُ وَتَعَالَىގެ ފަޟްލުވަންތަކަމުން، ޙައްޤުގެ މަގަށް މަގުދައްކަވައި، އެ ރަސޫލާއާ ތަބާވުމުގެ ހެޔޮ ތައުފީޤުދެއްވިއެވެ. ވީމާ، مُحَمَّدُ ﷺ ގެންނެވި ރިސާލަތުގެ ތެދުކަމާއި، އެ ރަސޫލާއީ ޙައްޤު ރަސޫލަކު ކަން އެ ރަސޫލާއާ ތަބާވީ މީހުންނަށް އެނގި ޔަޤީންވިއެވެ.\nއަދި اللهُ سُبحَانَهُ وَتَعَالَىގެ އަޅުތަކުންގެ ތެރެއިން އެ إِلٰهُ އިރާދަކުރެއްވި ބަޔަކަށް، ސީދާވެގެންވާ ތެދު މަގަށް މަގުދައްކަވައި އެ މަގުން ހިނގުމުގެ ހެޔޮ ތައުފީޤު، އެ إِلٰهُ ދެއްވަތެވެ.[107] ","[107] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(214) އޭ މުއުމިނުންނޭވެ! ކުރީން ވޭތުވެދިޔަ އުންމަތްތަކުގައި އުޅުނު މުއުމިނުން އިމްތިޙާނުކުރެއްވުނު ފަދައިން، ތިޔަބައިމީހުން ވެސް އިމްތިޙާނުކުރެއްވުމަކާ ނުލައި، ސުވަރުގެ ވަދެވިދާނޭ ކަމުގައި ތިޔަބައިމީހުން ހީކުރަނީހެއްޔެވެ؟ ފަހެ، އިސްވެދިޔަ އުންމަތްތަކުގެ މުއުމިނުން އިމްތިޙާނުކުރެއްވުމުގެ ގޮތުން، ތަދުމަޑުކަމާއި، ފަޤީރުކަމާއި، ބަލިމަޑުކަމާއި، ބިންހެލުން ފަދަ ބޮޑެތި މުޞީބާތްތައް، اللهُ سُبحَانَهُ وَتَعَالَى އެބައިމީހުންނާ ކުރިމަތިކުރެއްވިއެވެ. އަދި އެ ފަދަ މުޞީބާތްތައް މެދުވެރިވުމުން އެބައިމީހުންގެ ފައިތިލަތައް ލޮޅިގެން ދިއައެވެ. އެއީ، އެބައިމީހުންގެ ގާތަށް، އެ إِلٰهُ ފޮނުއްވި ރަސޫލާއާއި، އެ ރަސޫލާއަށް އީމާންވެގެން ތިބި މީހުންނަށް ކަންތައް ބޮޑުވެގެން ގޮސް، اللهُ سُبحَانَهُ وَتَعَالَىގެ ނަޞްރު އައުން އަވަސްވުމަށް އެދި، އަންނަނިވި ފަދައިން ބުނެވިއްޖައުމަށް ދާނދެންނެވެ. ”اللهُ سُبحَانَهُ وَتَعَالَىގެ ޙަޟްރަތުން ނަޞްރު އަންނާނީ ފަހެ ކޮން އިރަކުން ބާވައެވެ؟“ ދަންނާށެވެ! އަބަދުވެސް، اللهُ سُبحَانَهُ وَتَعَالَىގެ ނަޞްރު ވަނީ، އެ إِلٰهއަށް އީމާންވެ ތިބުމާ އެކު، އެ إِلٰهއަށް ވަކީލުކުރާ މުއުމިނުންނާ، ނުހަނު ގާތުގައި ކަން ކަށަވަރެވެ.[108]\nމި އާޔަތް ބާވައިލެއްވުނީ ޚަންދަޤު ހަނގުރާމައާ ބެހޭ ގޮތުން ކަމުގައި ރިވާވެގެން ވެއެވެ. އެއީ، އެ ހަނގުރާމައިގެ ސަބަބުން، އެކި ސިފަސިފައިގައި ދަތިތަކާއި އުނދަގޫތައް އައިސް މުސްލިމުންނާ ކުރިމަތިވީ ހިނދު މުސްލިމުންނަށް ތަސައްލީ ދެއްވުމުގެ ގޮތުންނެވެ. އަދި ހަމަ އެހެންމެ، މި އާޔަތް ބާވައިލެއްވުނީ، އަޞްޙާބުންގެ ތެރެއިން، އެ ބޭފުޅުންގެ ގޯތިގެދޮރާއި މުދައު ދޫކުރެއްވުމަށް ފަހު، މައްކާއިން މަދީނާއަށް ހިޖްރަކުރެއްވި މުހާޖިރުންނަށް، މަދީނާގެ ޔަހޫދީންނާއި މުނާފިޤުން ޢަދާވާތްތެރިވެ، ތަފާތު އުނދަގޫތައް ކުރާން ފެށުމުން، އެ ބޭފުޅުންގެ ހިތްޕުޅުތަކަށް ހަމަޖެހުމާއި ކެތްތެރިކަން ލިބިދެއްވުމަށް ކަމުގައި ވެސް ރިވާވެގެންވެއެވެ.[109] ","[108] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[109] الْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(215) އޭ ރަސޫލާއެވެ! އިބަ ރަސޫލާގެ އަޞްޙާބުން އިބަ ރަސޫލާއާ ސުވާލުކުރައްވަތެވެ. اللهُ سُبحَانَهُ وَتَعَالَىގެ ޙަޟްރަތަށް ކުއްތަންވުމަށް ޓަކައި، ތިމަންމެންގެ މުދަލުން ހޭދަކުރަން ބޭނުން އެއްޗެއް، ތިމަންމެން ހޭދަކުރާނީ ކޮން ބަޔަކަށް ކޮން ގޮތަކަށްތޯއެވެ؟ އިބަ ރަސޫލާ އެބައިމީހުންނަށް ވިދާޅުވާށެވެ! ތިޔަބައިމީހުން ހޭދަކުރަންވީ، ތިޔަބައިމީހުންގެ މައިންބަފައިންނަށާއި، ގާތްތިމާގެ މީހުންނަށެވެ. އަދި ޔަތީމުންނަށާއި، ފަޤީރުންނަށާއި، ދަތުރުވެރީންގެ ތެރެއިން ޙާލުގައިޖެހި އެހީއަށް ބޭނުންވެފައިވާ މީހުންނަށެވެ. އެއީ، ތިޔަބައިމީހުންގެ އަތުގައިވާ ޙަލާލު މުދަލުން، ތިޔަބައިމީހުންގެ ކިބައިގައި ތަނަވަސްކަން ހުރި މިންވަރަކުންނެވެ.\nއަދި ދަންނާށެވެ! ހަމަކަށަވަރުން، اللهُ سُبحَانَهُ وَتَعَالَىއީ، ތިޔަބައިމީހުން ކުރާ ކޮންމެ ހެޔޮކަމެއް ވެސް، މޮޅަށް ދެނެވޮޑިގެންވާ إِلٰهއެވެ. ވީމާ، އެ ކަންކަމުގެ ފުރިހަމަ ޖަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[110] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މި އާޔަތް ބާވައިލެއްވުނީ، މަދީނާގެ އަންޞާރުންގެ ތެރެއިން عَمْرُو بْنِ الْجَمُوحُ رَحِمَهُمَا اللَّهُ، ކީރިތި ރަސޫލާއާ ކުރެއްވި ސުވާލަކާ ގުޅޭ ގޮތުންނެވެ. ކީރިތި ރަސޫލާގެ އަރިހުގައި އެ ޞަޙާބީ ދެންނެވިއެވެ. އަޅުގަނޑަކީ، ޢުމުރުން ދުވަސްވެ މުސްކުޅިވެފައިވާ ނުހަނު ގިނަ މުދައުތަކެއްގެ ވެރިއަކީމެވެ. ވީމާ، އެ މުދައުތައް ހޭދަކުރާނީ އަދި އެ ތަކެއްޗަށް ހަދާންވީ ކިހިނަކުންތޯއެވެ؟ މި ފަދައިން ދެންނެވުމުން، اللهُ سُبحَانَهُ وَتَعَالَى މި އާޔަތް ބާވައިލައްވައި އެ ސުވާލުގެ ޖަވާބު ދެއްވިއެވެ.[111] ","[110] الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[111] الْجَامِعُ لأِحْكَامِ الْقُرْآنِ لِلإْمَامِ الْقُرْطُبِي"],["(216) އޭ މުއުމިނުންނޭވެ! ކާފިރުންނާ ހަނގުރާމަކުރުމުގައި ހުރި ބިރުވެރިކަމާއި، އުނދަގުލާއި، ތަކްލީފުގެ ބޮޑުކަމުން، ހަނގުރާމަކުރުމަކީ، ތިޔަބައިމީހުންގެ ނަފްސު ނުރުހޭ ކަމެއްކަމުގައިވާ ޙާލުގައިމެ، ކާފިރުންނާ ހަނގުރާމަކުރުން، اللهُ سُبحَانَهُ وَتَعَالَى ތިޔަބައިމީހުންގެ މައްޗަށް ފަރްޟުކުރައްވައިފިއެވެ.\nއަދި ތިޔަބައިމީހުން ނުރުހޭ ކަމެއް، އެއީ ތިޔަބައިމީހުންނަށް ނުހަނު ބޮޑު ފައިދާއާއި ލާބަހުރި ކަމަކަށް ވުމީ ވެސް އެކަށީގެންވާ ކަމެކެވެ. އަދި ތިޔަބައިމީހުން ރުހޭ ކަމެއް، އެއީ، ތިޔަބައިމީހުންނަށް ނުހަނު ބޮޑު ގެއްލުންހުރި ނުބައި ކަމަކަށްވުމީ ވެސް އެކަށީގެންވާ ކަމެކެވެ. ދަންނާށެވެ! ތިޔަބައިމީހުންނަށް ފައިދާހުރި ރަނގަޅު ގޮތާއި ގެއްލުންހުރި ގޮތް މޮޅަށް ދެނެވޮޑިގެންވަނީ، ހަމައެކަނި اللهُ سُبحَانَهُ وَتَعَالَىއެވެ. ތިޔަބައިމީހުންނަށް ފައިދާހުރީ ކޮން ކަމެއްގައި ކަން ނުވަތަ ގެއްލުންހުރީ ކޮން ކަމެއްގައި ކަން ތިޔަބައިމީހުންނަކަށް ނޭނގޭނެއެވެ. އަދި އަމިއްލައަކަށް ވިސްނައެއް ވެސް ނުގަނެވޭނެއެވެ. ވީމާ، اللهُ سُبحَانَهُ وَتَعَالَىގެ މަގުގައި ޖިހާދުކުރުމަށް ތިޔަބައިމީހުން އަވަސްވެގަންނާށެވެ![112] ","[112] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(217) އޭ ރަސޫލާއެވެ! ޙުރްމަތްތެރިވެގެންވާ މައްސަރުތަކުގައި ހަނގުރާމަކުޅައުމަކީ ހުއްދަ ކަމެއްތޯ ނުވަތަ ނޫންތޯ، އިބަ ރަސޫލާއާ މުޝްރިކުން ސުވާލުކުރެތެވެ. އިބަ ރަސޫލާ އެބައިމީހުންނަށް ވިދާޅުވާށެވެ! އެއިން މައްސަރެއްގައި ހަނގުރާމަކޮށް ލޭއޮހޮރުވުމަކީ، اللهُ سُبحَانَهُ وَتَعَالَىގެ ޙަޟްރަތުގައި ނުހަނު ނުބައިކަން ބޮޑު ފާފައެކެވެ.\nނަމަވެސް، اللهُ سُبحَانَهُ وَتَعَالَىގެ މަގުން މީސްތަކުން ދުރުކޮށް، އިސްލާމް ދީނަށް ވަނުން މަނާކޮށް، މުސްލިމުންނަށް އަދަބުދީ އަނިޔާކޮށް، އިސްލާމް ދީނަށް ހުރަސްއެޅުމަށް ޓަކައި\nއެ މުޝްރިކުން އެ ކުރާ ކަންތައްތަކަކީ، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން، اللهُ سُبحَانَهُ وَتَعَالَىގެ ޙަޟްރަތުގައި ފާފަވެރިކަން މާ ބޮޑު ކަންތައްތަކެކެވެ. އަދި اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުނުކޮށް، އެ إِلٰهއަށް ކާފިރުވެ، ރަސޫލާގެ ރަސޫލުކަން ދޮގުކޮށް އިންކާރުކޮށް، އެ إِلٰهُގެ ދީނާ ދެކޮޅުހެދުމަކީ، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން ވެސް، اللهُ سُبحَانَهُ وَتَعَالَىގެ ޙަޟްރަތުގައި ފާފަވެރިކަން މާ ބޮޑު ކަންކަމެވެ. އަދި އަލްމަސްޖިދުލްޙަރާމަށް މުސްލިމުން ވަނުން މަނާކޮށް، اللهُ سُبحَانَهُ وَتَعَالَىގެ ރަސޫލާއާއި އެ ރަސޫލާއާ ތަބާވި މުސްލިމުން މައްކާއިން ނެރެ ބޭރުކުރުމަކީ ވެސް، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން، اللهُ سُبحَانَهُ وَتَعَالَىގެ ޙަޟްރަތުގައި ފާފަވެރިކަން މާ ބޮޑު ކަމެކެވެ.\nއަދި ކާފިރުންގެ ކިބައިގައި ހުރި ކުފުރުވެރިކަމާއި މުޝްރިކުން އެ ކުރާ ޝިރްކުގެ ޢަމަލުތަކަކީ ވެސް، ޙުރްމަތްތެރި މައްސަރުތަކުގައި ހަނގުރާމަކުރުމަށް ވުރެން، اللهُ سُبحَانَهُ وَتَعَالَىގެ ޙަޟްރަތުގައި ފާފަވެރިކަން މާ ބޮޑު ކަންކަމެވެ. އޭ މުސްލިމުންނޭވެ! ކާފިރުންނަށް ކުޅަދާނަވެގެން ވަނީނަމަ، ތިޔަބައިމީހުން އިސްލާމް ދީނުން ބޭރުކޮށް، އެބައިމީހުން އެ ތިބި ކާފިރުކަމުގެ ތެރެއަށް ތިޔަބައިމީހުން ގެންދެވިއްޖައުމަށް ދާނދެން، ތިޔަބައިމީހުންނާއި ހަނގުރާމަކުރުމުގައި އެބައިމީހުން ދެމި ތިބޭނެތެވެ. އަދި ދަންނާށެވެ! މުސްލިމުންގެ ތެރެއިން މީހަކު، ކާފިރުންނަށް ހެއްލި އެބައިމީހުންނަށް ކިޔަމަންވެ، ތިމާގެ ދީން ދޫކޮށް މުރްތައްދުވެ، ކާފިރުކަން މަތީ މަރުވެއްޖެ ނަމަ ދަންނާށެވެ!\nފަހެ، އެ ގޮތުގައި މަރުވާ މީހުންނަކީ، އެ ބަޔެއްގެ ޢަމަލުތައް ދުނިޔެއާއި އާޚިރަތުގައި ބާޠިލުވެ ބަރުބާދުވެ ތާކުންތާކުނުޖެހި ގެއްލި އުވިގެންދާ ބަޔެކެވެ. އަދި އެބައިމީހުންނަކީ ނަރަކަވަންތަ ވެރީންނެވެ. އެހެންކަމުން، އެ ނަރަކައިގައި ތާއަބަދު އެބައިމީހުން ދެމިތިބޭނެތެވެ.[113] ","[113] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(218) ހަމަކަށަވަރުން، اللهُسُبحَانَهُ وَتَعَالَى ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާ مُحَمَّدُ ﷺ ގެންނެވި ރިސާލަތަށް އީމާންވެ، އެ ރަސޫލާއަށް އެ إِلٰهُ ބާވައިލެއްވި ޝަރީޢަތަށް ޢަމަލުކޮށް، ތިމާމެންގެ ގޯތިގެދޮރު ދޫކޮށް، އެ إِلٰهُގެ މަގުގައި ހިޖްރަކޮށް، اللهُ سُبحَانَهُ وَتَعَالَىގެ ކަލިމަފުޅު މަތިވެރިކުރުމަށް ޓަކައި ޖިހާދުކުޅަ މީހުންނީ، اللهُ سُبحَانَهُ وَتَعَالَىގެ ރަޙްމަތްވަންތަކަމަށާއި ފާފަފުއްސެވުމަށް ނުހަނު ބޮޑަށް އެދޭ ބަޔެކެވެ. އަދި އެބައިމީހުންނަކީ، އެ إِلٰهُގެ ފަޟްލުވަންތަކަމުން ހެޔޮލަފާ އަޅުތަކުންނަށް ދެއްވާ ޘަވާބަށް ދަހިވެތިވާ ބަޔެއް ވެސް މެއެވެ. އަދި اللهُ سُبحَانَهُ وَتَعَالَىއީ، ތައުބާވާ އަޅުތަކުންނަށް ކުރެވިފައިވާ ފާފަތައް ގިނަގިނައިން ފުއްސަވާ، އެބައިމީހުންނަށް ނުހަނު ގިނަގުނަ ރަޙްމަތްލައްވާ ރަޙީމުވަންތަ إِلٰهއެވެ.[114]\nމި އާޔަތާއި މީގެ ކުރީގައިވާ އާޔަތް ބާވައިލެއްވުނު ސަބަބު:\nމި އާޔަތާއި މީގެ ކުރީގައިވާ އާޔަތް ބާވައިލެއްވުނު ސަބަބާ ގުޅޭ ގޮތުން ރިވާވެގެންވެއެވެ.\nކާފިރުންނާ ހަނގުރާމަކުރެއްވުމުގެ ހުއްދަ ލިބިވަޑައިގަތްތާ ވަރަށް ކުރީކޮޅުގައި، ހިޖްރައިން ދެވަނަ އަހަރުގެ جُمَادَى الْآخِرَة މަހުގެ ތެރޭގައި، ކައު އިތުރު ރަސޫލާގެ ބޮޑުދައިތާފުޅެއްގެ ދަރިކަލަކު ކަމުގައިވާ عَبْدُ اللهِ بْنُ جَحْش رَحِمَهُمَا اللَّهُ، މުހާޖިރުންގެ ތެރެއިން އަށް ބޭފުޅުން ނުވަތަ ނުވަ ބޭފުޅުންގެ މައްޗަށް ވެރިކުރައްވައި ހަނގުރާމައަކަށް ފޮނުއްވިއެވެ. އެ ކަން ހިނގީ ބަދްރު ހަނގުރާމައަށް ވުރެން ދެމަސް ދުވަސް ކުރީންނެވެ. އެ ބޭފުޅުން ފޮނުއްވަމުން، ކީރިތި ރަސޫލާ عَبْدُ اللهِ بْنِ جَحْش رَحِمَهُمَا اللَّهُއަށް ލިއުމެއް ދެއްވިއެވެ. އަދި ދެ ދުވަހު ދަތުރުކުރެއްވުމަށް ފަހު އެ ލިއުން ބައްލަވައި، އެ ލިއުމުގައި ވާގޮތަށް ޢަމަލުކުރެއްވުމަށް އެންގެވިއެވެ. އަދި އެ ދަތުރުގައި ބައިވެރިވެވަޑައިގެންނެވި ޞަޙާބީންގެ ތެރެއިން އެއްވެސް ޞަޙާބީއަކަށް އޭނާ ކުރައްވާކަމެއްގައި ބައިވެރިވެވަޑައިގަތުމަށް މަޖްބޫރުނުކުރެއްވުމަށް ވެސް، އެ ލިއުއްވުމުގައި އަންގަވައިފައި ވިއެވެ.\nދެންފަހެ، ކީރިތި ރަސޫލާ އެންގެވި ގޮތަށް، عَبْدُ اللهِ بْنِ جَحْش رَحِمَهُمَا اللَّهُ ކަންތައްކުރައްވައި، ދެ ދުވަހު ދަތުރުކުރެއްވުމަށް ފަހު، އެ ލިއުން ބެއްލެވި އިރު އެ ލިއުއްވުމުގައި ވަނީ މި ފަދައިންނެވެ. ”މި ލިއުން ބެއްލެވުމަށް ފަހު، ދަތުރުކުރައްވައިފައިވަޑައިގެން، މައްކާއާއި ޠާއިފާ ދެމެދު އޮތް ކަދުރުރުއް ހެދިފައިވާ ތަނެއްކަމުގައިވާ ނަޚްލާއަށް ފައިބައިވަޑައިގަންނަވާށެވެ! އަދި އެ މަގުން ދަތުރުކޮށްފައިދާ ޤުރައިޝު ވަންހައިގެ ވިޔާފާރި ޤާފިލާއާ ބައްދަލުކުރައްވައި، އެބައިމީހުންގެ ޚަބަރުތައް ހޯއްދަވައިގެން ގެންނަވާށެވެ!“ ދެން، އެ ދަތުރުފުޅުގެ ބައިވެރީންގެ އަރިހުގައި އެ ވާހަކަ ވިދާޅުވެ، ޤުރައިޝު ވަންހައިގެ ވިޔާފާރި ޤާފިލާގެ ޚަބަރުހޯއްދެވުމުގައި ބައިވެރިވެވަޑައިގަތުމާ މެދު، އެއްވެސް ކަހަލަ މަޖްބޫރުކަމެއް ނެތް ވާހަކަ ވިދާޅުވިއެވެ.\nއެ ފަދައިން ވިދާޅުވުމުން، އެ ދަތުރުފުޅުގައި ބައިވެރިވެވަޑައިގެންނެވި ހުރިހައި އަޞްޙާބުން ވެސް ބޭނުންފުޅުވީ އެ ކަމުގައި ބައިވެރިވެވަޑައިގަތުމަށެވެ. ދެން، ދަތުރުކުރައްވަމުން ވަޑައިގަތް މަގުމަތީގައި، سَعْدُ بْنِ أَبِي وَقَّاصއާއި، عُتْبَة بْنِ غَزْوَانއާ ދެ ބޭފުޅުންގެ ޖަމަލެއް ވީއްލިގެން ދިއުމުން، އެ ޖަމަލު ފެނޭތޯބެއްލެވުމަށް ޓަކައި ވަޑައިގަތުމުގެ ހުއްދަ عَبْدُ اللهِ بْنِ جَحْش رَحِمَهُمَا اللَّهُގެ އަރިހުން ހޯއްދަވައިގެން، އެ ޖަމަލު ފެނިވަޑައިގަންނަވާތޯ އެ ދެ ބޭފުޅުން ވަޑައިގެންނެވިއެވެ. އެއަށްފަހު، ދެން ތިއްބެވި ޞަޙާބީންނާ އެކު ދަތުރުފުޅުކުރައްވައިފައި ވަޑައިގެން ނަޚްލާއަށް ފައިބައިވަޑައިގެން ތިއްބަވަނިކޮށް، ޤުރައިޝު ވަންހައިގެ ވިޔާފާރި ޤާފިލާ އަންނަނިކޮށް އެ ބޭފުޅުންނަށް ފެނިވަޑައިގަތެވެ. އެ ޤާފިލާއަކީ، ހިކި މޭބިސްކަދުރާއި އެ ނޫން އެހެނިހެން ވިޔާފާރި މުދަލައިގެން އައި ޤާފިލާއެކެވެ. އަދި އެ ޤާފިލާގެ ވެރިއަކަށް ހުރީ عَمْرُو بْنِ الْحَضْرَمِيމި ނަން ކިޔުނު މީހެކެވެ.\nދެން، عَبْدُ اللهِ بْنِ جَحْش رَحِمَهُمَا اللَّهُގެ އަރިހުގައި އެ ވަގުތު ތިއްބެވި އަޞްޙާބުންނާ މަޝްވަރާކުރެއްވުމަށް ފަހު، ހަނގުރާމަވެރި ގޮތުގައި އެ ޤާފިލާގެ މީހުންނާ ބައްދަލުކުރެއްވުމަށް ހުރިހައި ބޭފުޅުންނަށް ފެނިވަޑައިގަތުމުން، ހަނގުރާމަވެރި ގޮތުގައި އެ ޤާފިލާގެ މީހުންނާ ބައްދަލުކުރެއްވިއެވެ.\nއަދި އެ ބައްދަލުކުރެއްވުމުގެ ތެރޭގައި، وَاقِدُ بْنِ عَبْدُ اللهِ التَّمِيمِي رَحِمَهُمَا اللَّهُ އެއްލެވި ތީރަކުން ޖެހި، ޤާފިލާގެ ވެރިޔާ عَمْرُو بْنِ الْحَضْرَمِي ޤަތުލުވުމަށް ފަހު، އެހެން ދެ މީހުން ހައްޔަރުވުމުން، ޖަމަލުތަކާއި މުދައުތައް ދޫކޮށްފައި، ދެން ތިބި މީހުން އެބައިމީހުންގެ ޖާނައިގެން ދުވެ ފިލައިފިއެވެ. ދެން، އެ ބޭފުޅުން، ޖަމަލުތަކާއި މުދައުތައް ހިއްޕަވައިގެން މަދީނާއަށް ވަޑައިގެންނެވުމަށް ފަހު، ޣަނީމާކުރެއްވި ތަކެތި ބެއްސެވުމުގައި، عَبْدُ اللهِ بْنِ جَحْش رَحِمَهُمَا اللَّهُ ވިދާޅުވިއެވެ.\nއެ ތަކެތީގެ ފަސްބައިކުޅަ އެއްބައި، رَسُولُ اللهِ ﷺއަށް ބަހައްޓަވާށެވެ! އެއީ، މުސްލިމުންނަށް ލިބުނު ފުރަތަމަ ޣަނީމާ މުދަލެވެ. އަދި ޣަނީމާ މުދަލުން، رَسُولُ اللهِ ﷺއަށް ޓަކައި ފަސްބައިކުޅަ އެއްބައި ނެގުނު ފުރަތަމަ ފަހަރެވެ. އެއަށްފަހު، ޣަނީމާ މުދައު ބަހާނޭ ގޮތުގެ ތަފްޞީލުތައް، اللهُ سُبحَانَهُ وَتَعَالَى ބާވައިލެއްވި އިރު، އެ ކަން އޮތީ، عَبْدُ اللهِ بْنُ جَحْش رَحِمَهُمَا اللَّهُ ޣަނީމާ މުދައު ބެއްސެވި ގޮތާ އެއްގޮތަށެވެ.\nދެންފަހެ، ޙުރްމަތްތެރި މައްސަރެއްގައި، عَمْرُو بْنُ الْحَضْرَمِي ޤަތުލުކުރައްވައި، މުޝްރިކުންގެ ތެރެއިން ދެ މީހަކު ހައްޔަރުކުރައްވައި، މައްކާގެ މީހުންގެ މުދައުތައް އެ އަޞްޙާބުން ޣަނީމާކުރެއްވުމުން، އެ ކަން ހިނގައިދިޔަ ގޮތާ މެދު، رَسُولُ اللهِ ﷺ ގެ ހިތްޕުޅު ހަމައެއް ނުޖެހުނެވެ. އަދި ޙުރްމަތްތެރި މައްސަރެއްގައި ހަނގުރާމަކުރެއްވުމަށް ނާންގަވާ ކަމުގައި ވެސް ޙަދީޘްކުރެއްވިއެވެ. ދެންފަހެ، އެ ހަނގުރާމައިގައި ބައިވެރިވެވަޑައިގެންނެވި އަޞްޙާބުންނަށް ނުހަނު ބޮޑުކަމަކަށް އެ ކަންވީ ހިނދު، اللهُ سُبحَانَهُ وَتَعَالَى މި އާޔަތް ބާވައިލެއްވިއެވެ. އަދި މުސްލިމުންގެ ޙުރްމަތް ކަނޑައި، اللهُ سُبحَانَهُ وَتَعَالَىގެ ދީނަށް ވަނުމުގެ މަގު މީސްތަކުންނަށް ބަންދުކޮށް ހުރަސްއެޅުމުގެ ޙަރާމްކަން، ޙުރްމަތްތެރިވެގެންވާ މައްސަރެއްގައި ހަނގުރާމަކުރުމަށް ވުރެން މާ ބޮޑު ކަން މި އާޔަތުގައި އެންގެވިއެވެ.[115] ","[114] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[115] الْجَامِعُ لِأَحْكَامِ الْقُرْآنِ لِلإْمَامِ الْقُرْطُبِي"],["(219) އޭ ރަސޫލާއެވެ! ބަނގުރާ ވިއަސް އަދި އެ ނޫން އެއްޗެއް ވިއަސް، އެ އެއްޗެއް ކެއުމުން ނުވަތަ ބުއިމުން ނުވަތަ އެ ނޫން ގޮތަކަށް ވިއަސް އެ އެއްޗެއް ބޭނުންކުރުމުން، މަސްތުވެ ބުއްދި ފިލައިދާފަދަ ކޮންމެ އެއްޗެއް ކެއުމާއި، ބުއިމާއި، ބޭނުންކުރުމާއި، އެ ފަދަ ތަކެތި ގަނެވިއްކުމުގެ ޙުކްމާ ބެހޭ ގޮތުން، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އަދި މައިސިރާއި ހަރާދު ކިޔައިގެން ކުޅޭ ކުޅިވަރުތައް ކުޅުމުގެ ޙުކްމާ ބެހޭ ގޮތުން ވެސް، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! އެ ދެ ކަންތަކުގައިމެ ނުހަނު ބޮޑު ފާފަ ލިބުން ވެއެވެ.\nއަދި އެ ދެ ކަންތަކުގެ ތެރެއިން ކޮންމެ ކަމަކީ ވެސް، ދީނާއި ދުނިޔޭގެ ކަންކަމުގައި ގިނަ ފަސާދަތައް އުފެދި ނުހަނު ބޮޑު ގެއްލުންތައް ދިމާވާ ކަމެކެވެ. އަދި އެއިން ކޮންމެ ކަމަކީ ވެސް، އެ ކަމުގެ ސަބަބުން ބުއްދިއާއި، ޖާނާއި، މުދަލަށް ނުހަނު ބޮޑު ގެއްލުން ލިބި، މީސްތަކުންގެ މެދުގައި ރުޅިވެރިކަމާއި ދެކޮޅުވެރިކަން އުފެދޭ ކަމެއް މެއެވެ. އަދި އެ ދެ ކަންތަކުގައިމެ، އެ ކަމެއް ކުރާ ބަޔަކަށް ކޮންމެވެސް މިންވަރަކަށް ނަފާލިބެނިވި ގޮތްތަކެއް ވެސް ވެއެވެ. ނަމަވެސް، އެއިން ކޮންމެ ކަމެއް ކުރުމުން ލިބޭ ގެއްލުމާއި ފާފަ، އެ ކަމަކުން ލިބޭ ނަފާގެ މިންވަރަށް ވުރެން މާ ބޮޑެވެ. އެހެނީ، އެއިން ކޮންމެ ކަމެއްގައި ވެސް ވަނީ، اللهُ سُبحَانَهُ وَتَعَالَىގެ މަތީން ހަނދުމަކޮށް ޛިކްރުކޮށް އުޅުމުންނާއި، ނަމާދުކޮށް ހެޔޮ ޢަމަލުތައް ކުރުމުން މީހާ ދުރުކޮށް މަނާކުރުމެވެ. އަދި މީސްތަކުންގެ މެދުގައި ޢަދާވާތްތެރިކަމާއި ރުޅިވެރިކަން އުފައްދައި، އެ ކަން ކުރާ މީހުންގެ މުދައު ހަލާކުވެ އެބައިމީހުންނަށް ދެއްވައިފައިވާ ތަނަވަސްކަން ނެތިދިއުމެވެ.\nއަދި اللهُ سُبحَانَهُ وَتَعَالَىއާ ކުއްތަންވުމަށް ޓަކައި، ހެޔޮ ކަންކަމަށާއި ޞަދަޤާތުގެ ގޮތުގައި ތިމާމެންގެ މުދަލުން ހޭދަކުރަންވީ އެއްޗަކާއި މިންވަރަކާ މެދު، އިބަ ރަސޫލާގެ އަޞްޙާބުން އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! ޙަލާލު އަދި ހުއްދަގޮތުގައި ތިޔަބައިމީހުން ހޯދައިފައިވާ މުދަލުން ތިޔަބައިމީހުންގެ ބޭނުންތައް ފުއްދުމަށް ފަހު، ބާކީހުންނަ މުދަލުން ބައެއް، ހެޔޮކަންކަމަށާއި ޞަދަޤާތުގެ ގޮތުގައި ތިޔަބައިމީހުން ހޭދަކުރާށެވެ! ދަންނާށެވެ! اللهُ سُبحَانَهُ وَتَعَالَى، ތިޔަބައިމީހުންނަށް އިސްލާމް ދީނަށް މަގުދައްކަވައި ހިދާޔަތު ދެއްވި ފަދައިން، ޙަލާލު ކަންތައްތަކާއި ޙަރާމް ކަންތައްތަކާއި، ހުއްދަ ކަންތައްތަކާއި ހުއްދަ ނޫން ކަންތައްތަކާއި، މީސްތަކުންނަށް މަންފާކުރަނިވި ކަންތައްތަކާއި ގެއްލުންލިބެނިވި ކަންތައްތައް، ކީރިތި ޤުރްއާނުގެ އާޔަތްތަކުގައި ނުހަނު ސާފުކޮށް ބަޔާންކުރައްވައި، އެ ކަންކަމުގެ ޝަރްޢީ ޙުކުމްތައް ތިޔަބައިމީހުންނަށް އެ إِلٰهُ އަންގަވަތެވެ. އެއީ، ތިޔަބައިމީހުން ވިސްނައި ފިކުރުކޮށް، އެ إِلٰهُގެ ޝަރީޢަތާ އެއްގޮތަށް އުޅުމަށް ޓަކައެވެ![116] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މަދީނާގެ އަންޞާރުންގެ ތެރެއިން ޖަމާޢަތެއްގެ ބޭފުޅުންނާ އެކު، ކީރިތި ރަސޫލާގެ އަރިހަށް ވަޑައިގެން عُمَرُ بْنُ الْخَطَّاب رَضِيَ اللَّهُ عَنْهُ ދެންނެވިއެވެ. ”ރާއާއި މައިސިރުގެ ކުޅިވަރުތައް ހިމެނެނީ، ބުއްދިފިލައިދިއުމާއި، މުދައު ފޭރެނިވި ކަންތައްތަކުގެ ތެރެއިންނެވެ. ވީމާ، ރާއާއި މައިސިރުގެ ކުޅިވަރުތަކާ ގުޅޭ ގޮތުން ފަތުވާއެއް ދެއްވުން، އަޅުގަނޑުމެން ވަރަށް ބޮޑަށް އެދެމެވެ.“\nދެން، އެ ކަމާ ގުޅޭ ގޮތުން މި އާޔަތް ބާވައިލެއްވުނެވެ.[117] \nއަދި ހަމަ އެހެންމެ، ތިމާމެންގެ މުދަލުން ހެޔޮކަންކަމަށާއި ޞަދަޤާތުގެ ގޮތުގައި ހޭދަކުރަންވާ މިންވަރާ މެދު ވެސް، ބައެއް އަޞްޙާބުން، ކީރިތި ރަސޫލާއާ ސުވާލުކުރެއްވިއެވެ. ދެން، މި އާޔަތް ބާވައިލައްވައި، ތިމާމެންގެ ބޭނުންތައް ފުއްދުމަށް ފަހު ބާކީ ހުންނަ މުދަލުން ބައެއް، ހެޔޮކަންކަމަށާއި ޞަދަޤާތުގެ ގޮތުގައި ހޭދަކުރުމަށް، اللهُ سُبحَانَهُ وَتَعَالَى އެންގެވިއެވެ.[118] \nއަދި ދަންނާށެވެ! މި އާޔަތް ބާވައިލެއްވުނީ، މުސްލިމުންގެ މައްޗަށް މުދަލުގެ ޒަކާތް ފަރްޟުކުރެއްވުމުގެ ކުރީގައި ކަމަށް ވުމާ އެކު، މި އާޔަތުގައި މި ވަނީ ފަރްޟު ޒަކާތުގެ ވާހަކަ ނޫން ކަމަށް ޢިލްމުވެރީން ވިދާޅުވެއެވެ.\nމައިސިރުގެ ކުޅިވަރުތަކަކީ، ތަނަވަސްކަން ލިބިގަތުމުގެ ގޮތުންނާއި ކުޅިވަރެއްގެ ގޮތުގައި ކުރެވޭ ކަންތައްތަކެކެވެ. އަދި ހަރާދު ކިޔައިގެން ކުޅޭ ކުޅިވަރުތަކަކީ، ކުޅިވަރެއްގައި ބަޔަކު ވާދަކުރާ އިރު، އެ ވާދަކުރާ މީހުން ހުށަހަޅާ ފައިސާ ނުވަތަ މުދާ، މޮޅުވާ ފަރާތަކަށް ލިބުން ޝަރްޠުކޮށްގެން ކުޅެވޭ ކޮންމެ ކުޅިވަރެކެވެ. އަދި ނަސީބުގެ މައްޗަށް ބިނާވެގެން ކުޅެވޭ ކުޅިވަރުތަކަކީ، މައިސިރުގެ ކުޅިވަރުތައް ކަމުގައި ޢިލްމުވެރީން ވިދާޅުވެއެވެ. އަދި މި އާޔަތަކީ، ރާ ބުއިމާއި މައިސިރުގެ ކުޅިވަރުތައް ޙަރާމްކުރެއްވުމުގެ ގޮތުން، اللهُ سُبحَانَهُ وَتَعَالَى އެންމެ\nފުރަތަމަ ބާވައިލެއްވި އާޔަތެވެ.[119] \nއަދި ސެލް ފޯނުން ފޮނުވޭ އެސް.އެމް.އެސްގެ ބަދަލުގައި މާއްދީ ފައިދާއެއް ނުވަތަ ގެއްލުމެއް ލިބުން ހިމެނޭ ނުވަތަ އެސް.އެމް.އެސް.ގެ އަގަށް ވުރެ މާ ބޮޑު އިނާމެއް ލިބޭ ނުވަތަ އިނާމު ނުލިބިއްޖެ ނަމަ، އެ އެސް.އެމް.އެސް.ގެ އަގު ވެސް ނުލިބޭ ގޮތަށާ އަދި އެ ފަދަ އެހެނިހެން ގޮތްގޮތަށް ބައިވެރިވެވޭ މުބާރާތްތަކާއި ކުރެވޭ ކަންތައްތައް ވެސް ހިމެނެނީ، اللهُ سُبحَانَهُ وَتَعَالَى ޙަރާމްކުރައްވައިފައިވާ ހަރާދުކިޔައިގެން ކުޅޭ މައިސިރުގެ ކުޅިވަރުތަކުގެ ތެރޭގައެވެ.[120] ","[116] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[117] صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي\n[118] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[119] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[120] فَتْوَى لَجْنَةُ الإِْفْتَاءِ الأرْدُنِي بَعْدَ مُرَاجَعَةِ سَمَاحَةِ الْمُفْتِي الْعَامِ الشَّيخِ عَبْدِ الْكَرِيمِ الْخَصَاوُنَة"],["(220) އަދި ތިޔަބައިމީހުން ވިސްނައި ފިކުރުކުރަންވީ، ދުނިޔެއާއި އާޚިރަތުގައި ތިޔަބައިމީހުންނަށް ފައިދާ ޙާޞިލުވެ، ދެ ދުނިޔޭގެ ބާއްޖަވެރިކަމާއި ކާމިޔާބު ލިބެނިވި ދީންކަމުގައިވާ އިސްލާމް ދީން އުނގެނި އެ ދީނުގައިވާ ގޮތަށް ޢަމަލުކުރުމާ މެދުގައެވެ. އޭ ރަސޫލާއެވެ! ޔަތީމުންނާ އެކު އުޅެ، އެބައިމީހުންނާ މުޢާމަލާތުކޮށް، އެބައިމީހުންގެ މުދައު ބަލަހައްޓާނޭ ގޮތަކާ މެދު، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! ޔަތީމު ކުދީންގެ ކަންތައްތައް ރަނގަޅުކޮށް އިޞްލާޙުކޮށް، އެ ކުދީންގެ މުދައު ރައްކައުތެރިކޮށް ބަލަހައްޓައި، އެ ކުދީންނަށް އެންމެ ފައިދާ ބޮޑު ގޮތަކަށް ކަންތައްތައް ކުރުމަކީ، ތިޔަބައިމީހުންނަށް ނުހަނު ބޮޑު ހެޔޮކަން ލިބެނިވި ކަމެކެވެ.\nވީމާ، އެ ކުދީންނަށް އެންމެ ފައިދާ ބޮޑު ގޮތަކަށް، އެ ކުދީންނާ މެދު ތިޔަބައިމީހުން އަބަދު މެ ކަންތައްތައް ކުރާށެވެ! އަދި ތިޔަބައިމީހުން ކުރާ ވިޔަފާރީގައި، ޔަތީމު ކުދީން ބައިވެރިކޮށް، އެ ކުދީންގެ މުދައު ތިޔަބައިމީހުންގެ މުދަލާ އެއްކޮށް، ދިރިއުޅުމުގެ ހުރިހައި ކަމެއްގައި އެ ކުދީން ބައިވެރިކުރި ކަމުގައި ވިއަސް، ތިޔަބައިމީހުންގެ މައްޗަކަށް ކުށެއްނެތެވެ. އެހެނީ، އެ ކުދީންނަކީ، ދީނީގޮތުން ތިޔަބައިމީހުންގެ އަޚުންނެވެ. ވީމާ، ކޮންމެ އަޚެއްގެ ފަރާތުންމެ އެދެވިގެންވަނީ އޭނާގެ އަނެއް އަޚާއަށް މަޞްލަޙަތާއި ފައިދާހުރި ގޮތަށް ކަންތައްތައް ކުރުމެވެ. އަދި ޔަތީމު ކުދީންގެ މުދައު ތިޔަބައިމީހުންގެ މުދަލާ އެއްކޮށް، އެ ކުދީންގެ މުދައު ރަނގަޅަށް ބަލަހައްޓައި، ދިރިއުޅުމުގެ ހުރިހައި ކަމެއްގައި ވެސް، އެ ކުދީން ބައިވެރިކޮށް، އެ ކުދީންނަށް ފައިދާ ލިބެނިވި ގޮތަށް ކަންތައްތައް ކުރުމަށް މަސައްކަތްކުރާ މީހާއާއި، އެ ކުދީންގެ މުދަލަށް ގެއްލުންވާ ގޮތަށް މަސައްކަތްކުރާ މީހާއާ ދެ މީހުންމެ ކަންތައް ކުރާގޮތް ވެސް، اللهُ سُبحَانَهُ وَتَعَالَى މޮޅަށް ދެނެވޮޑިގެންވެތެވެ.\nއޭ މުސްލިމުންނޭވެ! އަދި ޔަތީމުންގެ ކަންތައްތައް ބެލެހެއްޓުމުގައި ވެސް، ތިޔަބައިމީހުންނަށް ދަތިކުރައްވައި އުނދަގޫކުރެއްވުމަށް، اللهُ سُبحَانَهُ وَتَعَالَى އިރާދަކުރެއްވި ނަމަ، އެ إِلٰهُ ތިޔަބައިމީހުންނަށް އެ ކަން އުނދަގޫ ކުރައްވައި ދަތިކުރެއްވީހެވެ. އެހެނެއްކަމަކު، ޔަތީމުންނާ މުޢާމަލާތުކޮށް އެ ކުދީންގެ މުދައު އެ ކުދީންނަށް ފައިދާވާ ގޮތަށް ރަނގަޅަށް ބަލަހައްޓާނޭ މަގު، އެ إِلٰهُ ތިޔަބައިމީހުންނަށް ލުއިކޮށްދެއްވައި ފަސޭހަކޮށްދެއްވައިފައި ވެއެވެ. އެހެނީ، އެ إِلٰهُގެ ޝަރީޢަތް ބިނާވެފައި ވަނީ ލުއިފަސޭހަކަމުގެ މައްޗަށެވެ.\nހަމަކަށަވަރުން، اللهُ سُبحَانَهُ وَتَعَالَىއީ، ރަސްވަންތަކަމާއި ވެރިކަމުގައި ގަދަކީރިތިވަންތަ، އަދި ޚަލްޤުކުރެއްވުމާއި، ތަދްބީރުކުރެއްވުމާއި، ޝަރްޢުކުރެއްވުމުގައި، ޙިކްމަތްވަންތަ إِلٰهއެވެ.[121] \nދަންނާށެވެ! سُورَةُ النِّسَاءގެ ދިހަވަނަ އާޔަތް ބާވައިލެއްވުމުގެ ކުރީން، ކީރިތި ރަސޫލާގެ އަޞްޙާބުން ވެސް އެ ބޭފުޅުންގެ ބަލަދުވެރިކަމުގެ ދަށުގައިވާ ޔަތީމު ކުދީންގެ މުދަލާއި އެ ބޭފުޅުންގެ މުދަލާ އެއްކުރައްވައިގެން އުޅުއްވިއެވެ. އެ ކަން އެހެން އޮއްވައި سُورَةُ النِّسَاءގެ ދިހަވަނަ އާޔަތް ބާވައިލެއްވުމުން، އަޞްޙާބުން ހެއްދެވި ގޮތަކީ، އެ ބޭފުޅުންގެ ބަލަދުވެރިކަމުގެ ދަށުގައިވާ ޔަތީމު ކުދީންގެ މުދައު، އެ ބޭފުޅުންގެ މުދަލާ މުޅީން ވަކިކޮށްލެއްވުމެވެ. ދެން، އެ ކަމުގެ ސަބަބުން، ޔަތީމު ކުދީންނަށް ބޮޑެތި ގެއްލުންތައް ލިބެމުންދާން ފެށުމުން، އެ ކުދީންގެ މުދަލާ މެދު ކަންތައްކުރާނީ ކިހިނަކުންތޯ ސުވާލު އުފެދުނު ހިނދު، އެ ސުވާލުގެ ޖަވާބުގައި، سُورَةُ الْبَقَرَةގެ މި އާޔަތް، اللهُ سُبحَانَهُ وَتَعَالَى ބާވައިލެއްވިއެވެ.[122] ","[121] الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[122] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(221) އޭ މުސްލިމުންނޭވެ! اللهُ سُبحَانَهُ وَتَعَالَى ފިޔަވައި އެހެނިހެން ފަރާތްތަކަށް އަޅުކަންކޮށްއުޅޭ މުޝްރިކު އަންހެނުންނާ ތިޔަބައިމީހުން ކާވެނިނުކުރާށެވެ! އެއީ، އެ މުޝްރިކު އަންހެނުން، اللهُ سُبحَانَهُ وَتَعَالَىއަށް އީމާންވެ އިސްލާމް ދީނަށް ވަދެއްޖައުމަށް ދާނދެނެވެ.\nއަދި ތިޔަބައިމީހުންގެ ތެރެއިން މީހަކު ކާވެނިކުރާން ބޭނުންވާ އަންހެނާއަކީ މުޝްރިކަކަށްވެފައި، އެ އަންހެނާއަކީ ކިތަންމެ ރިވެތިވެފައި ތިޔަބައިމީހުން ކިތަންމެ ހިތާވެ، ފިކުރާވާ އަންހެނަކު ކަމުގައި ވިއަސް، އެ އަންހެން މީހާއާ ކާވެނިކުރުމަށް ވުރެން، މީހެއްގެ އަޅުވެތިކަމުގެ ދަށުގައިވާ މުއުމިނު އަންހެނަކާ ކާވެނިކުރުން ތިޔަބައިމީހުންނަށް މާ ހެޔޮކަން ބޮޑުވެގެން ވެއެވެ. އަދި މުއުމިނުންގެ ތެރެއިން މިނިވަން އަންހެނުން ވިއަސް އަދި އަޅު އަންހެނުން ވިއަސް، އެ ކަނބަލުންގެ ކާވެނި މުޝްރިކު ފިރިހެނުންނާ ތިޔަބައިމީހުން ކޮށްނުދޭށެވެ! އެއީ، އެ މުޝްރިކު ފިރިހެނުން، اللهُ سُبحَانَهُ وَتَعَالَىއަށް އީމާންވެ، އިސްލާމް ދީނަށް ވަދެއްޖައުމަށް ދާނދެނެވެ.\nއަދި ތިޔަބައިމީހުންގެ ބެލުމުގެ ދަށުގައިވާ މުސްލިމު އަންހެނުންނާ ކާވެނި ކުރުމަށް އެދޭ މުޝްރިކު ފިރިހެނުންނަކީ، އެ ކަނބަލުން ކިތަންމެ ހިތާވެ ފިކުރާވާ ބަޔަކަށްވެފައި، އަދި ތިޔަބައިމީހުންގެ ނަޒަރުގައި ވެސް އެ މުޝްރިކުންނަކީ ކިތަންމެ ރަނގަޅު ބަޔަކު ކަމުގައި ވީނަމަ ވެސް، ތިޔަބައިމީހުން ވަލީދީގެން ކާވެނިކުރެވޭ އަންހެނަކު، މިނިވަން މުޝްރިކު ފިރިހެނަކާ ކާވެނިކޮށްދިނުމަށް ވުރެން، މީހެއްގެ އަޅުވެތިކަމުގެ ދަށުގައިވާ މުއުމިނު ފިރިހެނަކާ އެ ކަނބަލުންގެ ކާވެނިކޮށްދިނުން، އެ ކަނބަލުންނަށް މާ ހެޔޮކަން ބޮޑުވެގެން ވެއެވެ. އެހެނީ، މުސްލިމު ފިރިހެނަކު، މުޝްރިކު އަންހެނަކާ ނުވަތަ މުސްލިމު އަންހެނަކު، މުޝްރިކު ފިރިހެނަކާ ކާވެނިކޮށްފި ނަމަ ދަންނާށެވެ! މުސްލިމުންނާ ކާވެނިކުރާ މުޝްރިކުން، މުސްލިމުންނަށް ދަޢުވަތު ދީ ގޮވާނީ، ނަރަކައަށް ދިއުމަށް މަގުފަހިވާ ކޮންމެ ކަމެއް ކުރުމަށެވެ.\nނަމަވެސް، اللهُ سُبحَانَهُ وَتَعَالَىގެ އަޅުތަކުންނަށް އެ إِلٰهُ ގޮވައިލައްވައި އަމުރުކުރައްވަނީ، އެ إِلٰهُގެ އިޛްނަފުޅާއި ވާގިފުޅާ އެކު، އެ إِلٰهُ ރުހިވޮޑިގަންނަވާ ދީންކަމުގައިވާ އިސްލާމް ދީނަށް ވަދެ، އެ ދީނުގައި ސާބިތުވެތިބުމާ އެކު، ހެޔޮ ޢަމަލުކުރުމުގެ ސަބަބުން އެބައިމީހުންގެ ފާފަތައް ފުހެވި ސުވަރުގެ ވަނުމަށެވެ. އަދި، އެ إِلٰهُގެ އާޔަތްތައް، މީސްތަކުންނަށް އެ إِلٰهُ ބަޔާންކޮށްދެއްވަނީ، އެ އާޔަތްތަކުން ނަސޭހަތް ޙާޞިލުކޮށް ޢިބްރަތް ލިބިގަނެ، އެ އާޔަތްތަކުގައިވާ ޙުކުމްތަކާ އެއްގޮތަށް އެބައިމީހުން އުޅުމަށެވެ.[123] \nދަންނާށެވެ! ކާވެނިކުރުމަކީ، އަންހެނެއްގެ ދިރިއުޅުމާއި ފިރިހެނެއްގެ ދިރިއުޅުން އެއްކޮށް، އެ ދެ މީހުންގެ ދެ ދިރިއުޅުން އެއް ދިރިއުޅުމަކަށް ހަދާ ކަމެކެވެ. ވީމާ، މުޅީން ތަފާތު ދެ ދީނެއް ޤަބޫލުކޮށްގެން، މުޅީން ތަފާތު ދެ ދިމާއަކަށް ދާ ދެ މީހެއްގެ ދެ ދިރިއުޅުން އެއްކޮށް، އެއް ދިރިއުޅުމަކަށް ހަދައިގެން އުޅޭ އިރު އުފެދެމުންދާނޭ ކަންތައްތަކާއި، ދަރިފަސްކޮޅުގައި ފަހުން އުފެދޭނޭ ކަންތައްތަކަކީ، ޙަޔާތުގެ މަސްރަޙުން އަބަދާއި އަބަދު ފެންނަމުންދާ މަންޒަރުތަކެވެ.[124] \nވީމާ، ހިތުގެ އަޑީން އިސްލާމް ދީން ޤަބޫލުކުރުމެއްނެތި، ހަމައެކަނި މުސްލިމަކާ ކާވެނިކުރުމުގެ ބޭނުމުގައި އިސްލާމްވާ މީހެއްގެ ކާވެނި، މުސްލިމަކާ ކުރެވޭނޭ އެއްވެސް މަގެއް ނެތް ކަން މި އާޔަތުން ނުހަނު ސާފުކޮށް އެނގެއެވެ.","[123] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[124] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(222) އޭ ރަސޫލާއެވެ! އަނބީންގެ ޙައިޟުގެ ދުވަސްވަރު، އެ ކަނބަލުންނާ ގުޅުންބަހައްޓައި. ޖިމާޢުވުމުގެ ޙުކްމާ ބެހޭ ގޮތުން، އިބަ ރަސޫލާގެ އަޞްޙާބުން، އިބަ ރަސޫލާއާ ސުވާލުކުރައްވަތެވެ. އިބަ ރަސޫލާ އެ އަޞްޙާބުންނަށް ވިދާޅުވާށެވެ! ޙައިޟުގެ ލެއަކީ ނަޖިހެކެވެ. އަދި ޙައިޟުގެ ދުވަސްވަރު އެ ކަނބަލުންނާ ޖިމާޢުވުމަކީ، އެ ކަން ކުރާ ބަޔަކަށް ނުހަނު ގެއްލުން ހުރި ކަމެއް ވެސް މެއެވެ. ވީމާ، އެ ކަނބަލުންގެ ޙައިޟުގެ ދުވަސްވަރު، ތިޔަބައިމީހުން އެ ކަނބަލުންނާ ޖިމާޢުވުމުން ދުރުވެ ރައްކައުތެރިވާށެވެ! އަދި ޙައިޟުގެ ލޭ އައުން ކެނޑުމަށް ފަހު ހިނައި ޠާހިރުވެއްޖައުމަށް ދާނދެން، ޖިމާޢުވުމުގެ ބޭނުމުގައި އެ ކަނބަލުންގެ ގާތަށް ތިޔަބައިމީހުން ނުދާށެވެ!\nއެހެނެއްކަމަކު، ޙައިޟުގައި ތިބޭ އަންހެނުންނާ އެއްތަނެއްގައި ނިދުމާއި، ދިރިއުޅުމާއި، އެ ކަނބަލުންނާ އެކު ކައިބޮއި އުޅުމަކީ އެއްވެސް ޙާލެއްގައި ތިޔަބައިމީހުންނަށް މަނާކުރައްވައިފައިވާ ކަމެއް ނޫނެވެ. ފަހެ، ޙައިޟުގެ ލޭ ކެނޑުމުން، އެ ކަނބަލުން ހިނައިޠާހިރުވެގެންފި ނަމަ، اللهُ سُبحَانَهُ وَتَعَالَى ޙަލާލުކުރެއްވި ގޮތުގެ މަތީން، ޖިމާޢުވުމަށް ޓަކައި ލެއްވިފައިވާ ގުނަވަނުގައި އެ ކަނބަލުންނާ ޖިމާޢުވުން ތިޔަބައިމީހުންނަށް ހުއްދައެވެ. ހަމަކަށަވަރުން، އަޅުތަކުންގެ ތެރެއިން ގިނަގިނައިން ތައުބާވެ ފާފަފުއްސަވައިދެވުމަށް އެދި ދަންނަވާ އަޅުތަކުން ދެކެ، اللهُ سُبحَانَهُ وَتَعَالَى ލޯބިވެވޮޑިގެންވެތެވެ. އަދި ފާޙިޝު ޢަމަލުތަކާއި ފާފަވެރިވާފަދަ ހަޑިމުޑުދާރު ކަންކަމުން ދުރުވެ، ޠާހިރުވުމަށް ގަދައަޅައި މަސައްކަތްކުރާ މީހުންދެކެ، އެ إِلٰهُ ލޯބިވެވޮޑިގެންވެތެވެ.[125] \nމަދީނާގެ ޔަހޫދީންގެ އާދައަކީ، އަނބިމީހާ ޙައިޟުވެއްޖެ ނަމަ، އޭނާއާ އެއްތަނެއްގައި ނޫޅެ، އޭނާ އިށީނދެއިން ތަނެއްގައި ނުއިށީނދެ، އޭނާއާއެކު ކައިބޮއި ނޫޅުމެވެ. އެ ގޮތަށް އެ ކަނބަލުންނާ މެދު ޔަހޫދީން ކަންތައްކުރާތަން، ކީރިތި ރަސޫލާގެ އަޞްޙާބުންނަށް ފެނިވަޑައިގަތުމުން، ޙައިޟުގެ ދުވަސްވަރު އަނބީންނާ ގުޅުންބަހައްޓަންވީ ގޮތާ މެދު، އަޞްޙާބުން ރަސޫލާއާ ސުވާލުކުރެއްވުމުން މި އާޔަތް ބާވައިލެއްވުނުކަމުގައި އަލްއިމާމު މުސްލިމު ރިވާކުރެއްވިއެވެ.[126] \nދަންނާށެވެ! ޙައިޟުގެ ލެއަކީ، ކޮންމެ މަހަކު ވެސް ވަކި ދުވަސްވަރެއްގައި ވަކި މުއްދަތަކަށް އަންހެނާގެ ރަޙިމުން ނުކުންނަ ޠަބީޢީ ލެއެކެވެ.[127] ","[125] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[126] صَحِيحُ مُسْلِم / باب اصنعوا كل شيء إلا النكاح\n[127] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(223) ދަންނާށެވެ! ތިޔަބައިމީހުންގެ އަނބީންނަކީ، ތިޔަބައިމީހުން އެ ކަނބަލުންނާ އެއްދާންކުރުމުން ތިޔަބައިމީހުންނަށް ދަރީން ލިބި، އިންސާނީ ނަސްލު ދެމިގެން ދިޔުމަށް ޓަކައި، اللهُ سُبحَانَهُ وَتَعَالَى ލައްވައިފައިވާ ބަޔެކެވެ. އެއީ، ބިމުގައި ގޮވާންކުރުމުން، ތަފާތު މޭވާތަކާއި އޮށްޓަރުގެ ބާވަތްތައް ހެދިބޮޑުވެ، އެ ތަކެތީގެ މުޑުވައް ދެމިގެން ދާ ފަދައިންނެވެ. ވީމާ، ތިޔަބައިމީހުންގެ އަނބީން، ޙައިޟުގައި ތިބޭ ދުވަސްތައް ނޫން އެހެން ދުވަސްތަކުގައި ތިޔަބައިމީހުން ހިތްއެދޭ ކޮންމެ ވަގުތެއްގައި، އެ ކަނބަލުންގެ ގާތަށް ގޮސް، އެ ކަނބަލުންނާ ތިޔަބައިމީހުން ޖިމާޢުވެއުޅޭށެވެ!\nއަދި އެ ކަނބަލުންނާ ޖިމާޢުވާ އިރު، އެ ކަނބަލުންގެ ރަޙިމުގެ ތެރެއަށް ތިޔަބައިމީހުންގެ މަނި ދާގޮތަށް، އެ ކަމަށް ޓަކައި ލެއްވިފައިވާ ގުނަވަނުގައި ޖިމާޢުވެ، ޞާލިޙު ދަރީން ދެއްވުމަށް އެދި، اللهُ سُبحَانَهُ وَتَعَالَىގެ ޙަޟްރަތުގައި ތިޔަބައިމީހުން ދަންނަވާށެވެ! އެހެނީ ހަމަކަށަވަރުން، އެ ފަދައިން އެ ކަން ކުރުމުން، اللهُ سُبحَانَهُ وَتَعَالَىގެ އިރާދަފުޅާއި މިންވަރުފުޅުގައިވާ ގޮތެއްގެ މަތީން، ތިޔަބައިމީހުންނަށް ދަރީން ދެއްވާނެތެވެ. އަދި އާޚިރަތް ދުވަހުން، ތިޔަބައިމީހުންގެ އަމިއްލަ ނަފްސުތަކަށް ފައިދާ ލިބެނިވި ޢަމަލުތައް، ތިޔަބައިމީހުން މަރުވުމުގެ ކުރީގައި ކުރުމަށް ތިޔަބައިމީހުން ގަދައަޅައި މަސައްކަތްކުރާށެވެ! އޭގެ ތެރެއިން އެއް ކަމަކީ، ހެޔޮލަފާ ދަރީން ދެއްވުމަށް އެދޭ ޙާލު، اللهُ سُبحَانَهُ وَتَعَالَى ހުއްދަކުރެއްވި ގޮތުގެ މަތީން ތިޔަބައިމީހުންގެ އަނބީންނާ ޖިމާޢުވުމެވެ.\nއަދި އަނބީންނާ ޖިމާޢުވުމުގައި ވެސް އަދި އެ ނޫން ކަންތައްތަކުގައި ވެސް، ތިޔަބައިމީހުން އިސްލާމީ ޝަރީޢަތުގެ އިމުން ބޭރުނުވެ، އެ إِلٰهُ އަމުރުކުރެއްވި ގޮތަށް، ކަންތައްތައްކޮށް ނަހީކުރެއްވި ކަންތައްތަކުން ދުރުވެ، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވާށެވެ. އަދި ހަމަކަށަވަރުން، ޙިސާބުބެއްލެވި ޖަޒާ ނުވަތަ ސަޒާ ލިބިގަތުމަށް ޓަކައި، ޤިޔާމަތް ދުވަހުން ތިޔަބައިމީހުން އެންމެންމެ ދާންޖެހޭނީ، އެ إِلٰهُގެ ޙަޟްރަތަށް ކަން ތިޔަބައިމީހުން ދަންނާށެވެ! އަދި އާޚިރަތުގައި، މުއުމިނުންނަށް ލިބޭނޭ ފުރިހަމަ ޖަޒާގެ ވާހަކައިން، އިބަ ރަސޫލާ އެބައިމީހުންނަށް އުފައުވެރިކަމުގެ ޚަބަރު ދެއްވާށެވެ![128] ","[128] الْمُخْتَصَرُ فِي التَّفْسِير مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(224) އޭ މުސްލިމުންނޭވެ! اللهُ سُبحَانَهُ وَتَعَالَىގަންދީ ތިޔަބައިމީހުން ކުރާ ހުވައަކީ، ހެޔޮކަންތައްތައް ކުރުމަށާއި، ގާތްތިމާގެކަމުގެ ގުޅުންބެހެއްޓުމަށާއި، ތަޤްވާވެރިވުމަށާއި، މީސްތަކުންގެ މެދުގައި އިޞްލާޙުކުރުމަށާ އަދި އެ ނޫން ވެސް ހެޔޮ ކަންތައްތައް ކުރުމަށް ހުރަސްއެޅޭ ފަދަ ހުވައެއް ކަމުގައި ތިޔަބައިމީހުން ނުހަދާށެވެ! ދަންނާށެވެ! ހެޔޮކަމެއް ކުރުމަށް ހުރަސްއެޅޭ ފަދަ ހުވައެއް ކުރި ކޮންމެ މީހެއްގެ މައްޗަށްމެ ވާޖިބުވެގެން ވަނީ، އޭނާ އެ ކުރި ހުވާ އުވައިލައި އެ ހުވާގެ ކައްފާރާ ދިނުމެވެ. އަދި ހެޔޮކަމެއް ކުރުމަށް ހުރަސްއެޅޭ ފަދަ ހުވައެއް ދުވަހަކު ވެސް ނުކުރުމެވެ. اللهُ سُبحَانَهُ وَتَعَالَىއީ، ތިޔަބައިމީހުން ދައްކާ ވާހަކަތައް މޮޅަށް އައްސަވައިވޮޑިގެންވާ، ތިޔަބައިމީހުން ކުރާ ހުރިހައި ކަމެއް މޮޅަށްދެނެވޮޑިގެންވާ إِلٰهއެވެ. ވީމާ، އެ ކަންކަމުގެ ފުރިހަމަ ޖަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[129]","[129] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(225) އޭ މުސްލިމުންނޭވެ! ގަސްތަކާނުލައި އެއްވެސް މާނައެއްނެތް ގޮތުގައި ތިޔަބައިމީހުން ކުރާ ހުވައެއްގެ ސަބަބުން، اللهُ سُبحَانَهُ وَتَعَالَى ތިޔަބައިމީހުން ކުށްވެރިކުރައްވައި، އެ ކަމާ މެދު ސުވާލުކުރައްވައި ތިޔަބައިމީހުންނަށް ޢުޤޫބާތެއް ނުދެއްވާނެތެވެ. އެހެނެއްކަމަކު، ހުވާކުރުމަށް ނިޔަތްގަނެ، ތިޔަބައިމީހުން ގަސްތުގައި ކުރާ ހުވައަކާ، ތިޔަބައިމީހުން ޚިލާފުވެއްޖެ ނަމަ، އެ ކަމާ މެދު ތިޔަބައިމީހުންނާ ސުވާލުކުރައްވައި، ދޮގު ހުވާކުރިކަމަށް ޓަކައި، އެ إِلٰهُ ތިޔަބައިމީހުންނަށް ޢުޤޫބާތް ދެއްވާނެތެވެ.\nއަދި ދަންނާށެވެ! اللهُ سُبحَانَهُ وَتَعَالَىއީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަ ގިނަގިނައިން ފުއްސަވާ إِلٰهއެވެ. އަދި އެ إِلٰهއަށް އުރެދި ނުކިޔަމަންތެރިވާ މީހުންނަށް ޢުޤޫބާތްދެއްވުމުގައި އަވަސްވެވޮޑިނުގަންނަވާ، ނުހަނު އޯގާވަންތަ، ޙަލީމުވަންތަ إِلٰهއެވެ.[130] ","[130] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(226) ތިމާމެންގެ އަނބީންނާ އެއްދާންނުކުރާނޭ ކަމަށް ބުނެ ހުވާކޮށް އީލާކުރާ މީހުންނަށް، އެބައިމީހުންގެ އަނބީންނާ އެއްދާންނުކޮށް ތިބުން ހުއްދަވެގެން ވަނީ ގިނަވެގެން ހަތަރު މަސްދުވަހަށެވެ. ފަހެ، އީލާކުރުމަށް ފަހު ހަތަރު މަސްދުވަސް ފުރިހަމަވުމުގެ ކުރީގައި، އެބައިމީހުން އެ ކުރި ހުވާ އަނބުރައި ގެނެސް އަނބީންނާ އެއްދާންކޮށްފި ނަމަ ދަންނާށެވެ! ފަހެ ހަމަކަށަވަރުން، اللهُ سُبحَانَهُ وَتَعَالَىއީ، އަނބީންނާ އެއްދާންނުކުރާނޭ ކަމަށް ބުނެ ހުވާކުރާ މީހުންނަށް، އެ ކުރެވޭ ކުށުގެ ފާފަ، ގިނަގިނައިން ފުއްސަވައި، އެ ފާފައިން ސަލާމަތްވެވޭނޭ މަގު އެބައިމީހުންނަށް ދައްކަވައި، އެ ކަމުގެ ކައްފާރާ ޝަރްޢުކުރައްވައި އެބައިމީހުންނަށް ގިނަގުނަ ރަޙްމަތްލައްވާ ރަޙީމުވަންތަ إِلٰهއެވެ.[131]\nދަންނާށެވެ! އީލާކުރުމަކީ، ހަތަރު މަސް ދުވަހަށް ވުރެ ދިގު މުއްދަތަކަށް ނުވަތަ މުއްދަތު ކަނޑައެޅުމެއް ނެތި ނުވަތަ ދުވަހަކު ވެސް ތިމާގެ އަނބިމީހާއާ އެއްދާންނުކޮށް ހުރުމަށް ހުވާކުރުމެވެ. ވުމާއެކު، އީލާކުރާ މީހުން ކަންތައްކުރާންޖެހޭ ގޮތް، މި އާޔަތުގައި އަންގަވައިފައި އެ ވަނީއެވެ.[132] \nއަދި ހަތަރު މަސްދުވަހަށް ވުރެ ކުރު މުއްދަތެއް ކަނޑައަޅައި، އެ މުއްދަތުގެ ތެރޭގައި ތިމާގެ އަނބިމީހާއާ ޖިމާޢުނުވެހުރުމަށް ހުވާކުރުމަށް ފަހު، އެ މުއްދަތު ފުރިހަމަވުމުން އެ އަނބިމީހާއާ ޖިމާޢުވިކަމުގައި ވިއަސް އެ ކުރި ހުވާގެ ކައްފާރާ ދޭކަށް ނުޖެހޭނެއެވެ. ނަމަވެސް، އެ ކުރި ހުވާގެ މުއްދަތު ފުރިހަމަވުމުގެ ކުރީގައި އެ އަނބިމީހާއާ ޖިމާޢުވެއްޖެ ނަމަ، އޭނާ ކުރި ހުވާގެ ކައްފާރާދިނުން އޭނާގެ މައްޗަށް ވާޖިބުވާނެއެވެ.","[131] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[132] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(227) އަދި އަނބީންނާ ޖިމާޢުނުވުމަށް ހުވާކޮށް އީލާކުރުމަށް ފަހު، އެ ކަނބަލުންނާ ޖިމާޢުނުވެ ފިރީން ތިބޭ ތިބުމަކީ، އެ ކަނބަލުން ވަރިކުރުމުގެ ގަސްތުގައި އެބައިމީހުން ކުރާ ކަމެއް ނަމަ ދަންނާށެވެ! ފަހެ ހަމަކަށަވަރުން، اللهُ سُبحَانَهُ وَتَعَالَىއީ، އެބައިމީހުންނާއި އެބައިމީހުން ނޫން މީހުން ދައްކާ ހުރިހައި ވާހަކައެއް މޮޅަށް އައްސަވައިވޮޑިގެންވާ އަދި އެބައިމީހުންނާއި އެ ނޫން މީހުންގެ ހިތުގައި ފޮރުވިފައިވާ ހުރިހައި ނިޔަތަކާއި ގަސްތެއް އަދި ސިއްރެއް ވިއަސް، މޮޅަށް ދެނެވޮޑިގެންވާ إِلٰهއެވެ. ވުމާއެކު، އީލާކުރާ މީހުންނާއި އެ ނޫން މީސްތަކުން ކުރާ ހުރިހައި ޢަމަލަކަށް، އެ إِلٰهُ އެބައިމީހުންނަށް ފުރިހަމަ ޖަޒާ ދެއްވާނޭ ކަމީ ކަށަވަރު ކަމެކެވެ. ވީއިރު، ފިރީންގެ މައްޗަށް ވާޖިބުވެގެންވަނީ، އެ إِلٰهއަށް ބިރުވެތިވެ، ޙައްޤަކާނުލައި އަނބީންނަށް ދަތިކޮށް އުނދަގޫނުކުރުމެވެ.[133]\nދަންނާށެވެ! އީލާކުރާ ދުވަހުން ފެށިގެން ހަތަރު މަސްދުވަސް ހަމަވުމަށް ފަހު، އަނބިމީހާއާ ޖިމާޢުނުވެ ހުންނަ މީހާއަށް އޮތީ ދެ ގޮތެކެވެ.\nއެއް ގޮތަކީ، އަނބިމީހާއާ ޖިމާޢުވުމެވެ. އަނެއް ގޮތަކީ، އަނބިމީހާ ވަރިކުރުމެވެ.ފަހެ، އަނބިމީހާއާ ޖިމާޢުވެއްޖެ ނަމަ ހުވާގެ ކައްފާރާ ދޭންޖެހޭނެއެވެ. ވަރިކޮށްފި ނަމަ ކައްފާރާ ދޭކަށެއް ނުޖެހޭނެއެވެ. އަދި އީލާކުރި މީހާ އަމިއްލައަށް އެ ދެ ގޮތުން ކުރެ ގޮތެއް އިޚްތިޔާރުނުކޮށްފި ނަމަ، އެ ކަމާ މެދު ދަޢުވާކުރުމަކީ އަނބިމީހާއަށް ލިބިގެންވާ ޙައްޤެކެވެ. އަދި އެ ފަދަ ދަޢުވާއެއް އަންބަކު ކޮށްފި ނަމަ، އެ ދެ ގޮތުންކުރެ ގޮތެއް އިޚްތިޔާރުކުރުމަށް ފިރިމީހާއަށް މަޖްބޫރުކުރުވުމަކީ ޙާކިމާގެ މައްޗަށް އޮތް ވާޖިބެކެވެ. އަދި އެ ދެ ގޮތުންކުރެ ގޮތެއް އިޚްތިޔާރުކުރުމަށް ޙާކިމާގެ ފަރާތުން ފިރިމީހާއަށް މަޖްބޫރުކުރުމަށް ފަހު ވެސް، އެއިން ގޮތެއް އޭނާ އިޚްތިޔާރުނުކޮށްފި ނަމަ، އެ ދެމީހުންގެ ކާވެނި ރޫޅައިލުމަކީ ޙާކިމާގެ މައްޗަށް އޮތްކަމެކެވެ![134] ސަބަބަކީ، ގެއްލުން ދިނުމަކީ ވެސް އަދި ގެއްލުން ލިބިގަތުމަކީ ވެސް، އިސްލާމް ދީނުގައި އޮތް ކަމެއް ނޫނެވެ. އަދި ކާވެނީގެ މަޤްޞަދަކީ އެކުވެރިކަމާއި ލޯތްބާ އެކު ޒަވާޖީ ޙަޔާތް ވޭތުކުރުމެވެ. ވީމާ، އެ މަޤްޞަދު ޙާޞިލުނުވާ ނަމަ ކާވެނި ދެމިއޮތުމުގެ އެއްވެސް ބޭނުމެއް އަދި ފައިދާއެއް ވެސް ނެތެވެ. މި ޙުކުމްތައް، އިސްލާމް ދީނުގައި މި ގޮތަށް އައިސްފައި ވަނީ، ގެވެށި އަނިޔާއިން އަނބީން ސަލާމަތްކޮށް، އެ ކަނބަލުންގެ ޙައްޤުތައް ރައްކައުތެރިކޮށްދިނުމަށް ޓަކައެވެ.\nއަދި ދަންނާށެވެ! ހަ މަސްދުވަހަށް ވުރެ ދިގު މުއްދަތަކަށް ފިރިމީހާ ޖަލުގައި ހުރުމުގެ ސަބަބުން ނުވަތަ ރަށުން ބޭރުގައި ހުރުމުގެ ސަބަބުން ނުވަތަ އެ ނޫން ވެސް ސަބަބަކާ ހުރެ ދެމަފިރީންނަށް އެކުގައި ނޫޅެވި، އެ ކަމުގެ ދަތިކަން އަނބިމީހާއަށް ލިބި، ފާފަތަކަށް އަރައިގަނެވިދާނޭ ކަމުގެ ބިރު އެ އަނބިމީހާއަށް ހީވެއްޖެ ނަމަ، ވަރިވުމަށް އެދުމަކީ، އަނބިމީހާއަށް ލިބިފައިވާ ޙައްޤެކެވެ.\nއަދި ދެމަފިރީން ދުރުގައި އުޅުމުގެ ސަބަބުން، ފާޙިޝު ޢަމަލަކަށް އަރައިނުގަނެ ނުހުރެވޭފަދަ ޙާލަތަކަށް ހިނގައްޖެ ނަމަ ވަރިވުމަށް އެދުން އެ އަނބިމީހާއަށް ވާޖިބުވާނެއެވެ. އަދި އެ ފަދަ ޙާލަތްތަކުގައި އަނބިމީހާ ވަރިއަށް އެދުމުން ވަރިކުރުމަށް ފިރިމީހާ އިންކާރުކޮށްފި ނަމަ، ނިޔާކަނޑައަޅާ ފަރާތަކަށް އެ މައްސަލަ ހުށަހަޅާނީއެވެ. ދެން، އެ ފަރާތަކުން އެ މައްސަލަ ބެލުމަށް ފަހު، އަނބިމީހާގެ ދަޢުވާ ސާބިތުވެއްޖެ ނަމަ، މައްސަލަ ބަލާ ފަރާތުން އެ ދެ މީހުންގެ ކާވެނި ރޫޅައިދޭންވާނެއެވެ.[135] ","[133] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[134] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[135] فَتْوَى الشَّيْخِ مُحَمَّدِ بْنِ صَالِحِ الْمُنَجِّد"],["(228) އަދި ވަރިކުރެވުނު އަނބީންނަކީ، ޙައިޟުވާ މިނިވަން އަންހެނުން ކަމުގައި ވަނީ ނަމަ، އެ ކަނބަލުންގެ މައްޗަށް ވާޖިބުވެގެން ވަނީ، އެ ކަނބަލުން ވަރިކުރެވުމަށް ފަހު، ތިން ޠުހްރު ނުވަތަ ތިން ޙައިޟުގެ މުއްދަތަށް އެހެން މީހަކާ ކާވެނިނުކޮށް ތިބުމެވެ. އެ މުއްދަތަކީ، އެ ކަނބަލުންގެ ރަޙިމު ސާފުވެ ހަށިހުއްދަވެގެންވާ ކަން އެކަނބަލުންނަށް ޔަޤީންވެ، ޢިއްދަހަމަކުރުމަށް ޓަކައި އެހެން މީހަކާ ނުއިނދެ އެ ކަނބަލުން ތިބެންޖެހޭ މުއްދަތެވެ. އަދި ބަޔާންވެދިޔަ ޢިއްދައިގެ މުއްދަތު ހަމަވުމުގެ ކުރީން އެހެން މީހަކާ ކާވެނިކުރުމަކީ، އެއްވެސް ޙާލެއްގައި އެ ކަނބަލުންނަށް ހުއްދަވެގެންވާ ކަމެއް ނޫނެވެ.\nއަދި اللهُ سُبحَانَهُ وَتَعَالَىއަށާއި އާޚިރަތް ދުވަހަށް ޙައްޤު ގޮތުގައި އީމާންވާ ބަޔަކު ކަމުގައި އެ ކަނބަލުން ވަނީ ނަމަ، ހައްޔަރުގައި އިނުމާއި، ޙައިޟުވުމާއި، މި ކަންކަމުގެ ތެރެއިން، އެ ކަނބަލުންގެ ރަޙިމުގައި، اللهُ سُبحَانَهُ وَتَعَالَى ލައްވައިފައި ވަނީ ކޮން ކަމެއް ކަން ސިއްރުކޮށް ވަންހަނާކޮށް އޮޅުވައިލުމަކީ، އެ ކަނބަލުންނަށް ހުއްދަވެގެންވާ ކަމެއްނޫނެވެ. އަދި ޢިއްދައިގެ މުއްދަތުގެ ތެރޭގައި ކާވެނި ރުޖޫޢަކުރުމަށް އެ ކަނބަލުން ވަރިކުރި ފިރީން އެދޭ ނަމަ، ކާވެނި ރުޖޫޢަކުރުމުގެ ޙައްޤު އެ ފިރީންނަށް ލިބިގެންވެއެވެ. ނަމަވެސް، އެ ގޮތަށް އެ ކަނބަލުންގެ ކާވެނި ރުޖޫޢަކުރުން، އެ ކަނބަލުން ވަރިކުރި ފިރީންނަށް ހުއްދަވާނީ، ވަރީގެ ސަބަބުން ދެމަފިރީންގެ ދެމެދުގައި އުފެދުނު ދެކޮޅުވެރިކަން ރަނގަޅުކޮށް އިޞްލާޙުކޮށް، ލޯބީގެ ގުޅުން ދަމަހައްޓައި، ހެޔޮގޮތުގައި އެކުގައި އުޅޭން ގަސްތުކުރާ ނަމައެވެ. އަދި ކާވެނި ރުޖޫޢަކުރުމުގައި އެ ކަނބަލުންނަށް ދަތިކޮށް އުނދަގޫކުރުމުގެ އެއްވެސް ނިޔަތެއް ނެތްކަމުގައި ވާނަމައެވެ.\nއަދި ޝަރްޢީ އުޞޫލުތަކާ ޚިލާފުނުވެ، އެ ބަޔެއްގެ އާދަކާދައިގެ މަތީން، ޢަދްލުވެރި ގޮތުގައި، އަނބީންނަށް އަދާކުރަންޖެހޭ ޙައްޤުތަކެއް ފިރީންގެ މައްޗަށް ވެއެވެ. އަދި ހަމަ އެ ފަދައިންމެ، ޝަރްޢީ އުޞޫލުތަކާ ޚިލާފުނުވެ، އެ ބަޔެއްގެ އާދަކާދައިގެ މަތީން، ޢަދްލުވެރި ގޮތުގައި ފިރީންނަށް އަދާކުރަންޖެހޭ ޙައްޤުތަކެއް އަނބީންގެ މައްޗަށް ވެސް ވެއެވެ. ކަން މިހެން ހުރުމާއެކު ވެސް، އިސްލާމީ ޝަރީޢަތުގައި، އަނބީންނަށް ޚަރަދުކޮށް އެ ކަނބަލުން ބަލަހައްޓާންޖެހޭ ބަޔަކީ ފިރީން ކަމަށް ވުމާއެކު، އަންހެނުންނަށް ލިބި ދެއްވިފައިނުވާ ޚާއްޞަ އިސްކަމެއް ފިރިހެނުންނަށް ލިބި ދެއްވިފައި ވެއެވެ.\nއޭގެ ތެރޭގައި ވަރިކުރުމުގެ ޙައްޤު، ފިރިހެނުންނަށް ދެއްވުން ހިމެނެއެވެ. އަދި، اللهُ سُبحَانَهُ وَتَعَالَىއީ، ރަސްވަންތަކަމާއި ވެރިކަމުގައި ގަދަކީރިތިވަންތަ، ޝަރްޢުކުރެއްވުމާއި ތަދްބީރުކުރެއްވުމުގައި ޙިކްމަތްވަންތަ إِلٰهއެވެ. އެހެންކަމުން، ކޮންމެ ކަމެއްމެ، އެ ކަމަކާ އެންމެ އެކަށޭނަ ގޮތުގައި ލައްވައި، ހުރިހައި ކަމެއް ވެސް، އެ ގޮތަށް އެ إِلٰهُ މިންވަރުކުރައްވަތެވެ.[136] \nދަންނާށެވެ! ޙައިޟުވާ މިނިވަން އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ ތިން ޠުހްރެވެ. ނުވަތަ ތިން ޙައިޟެވެ. އެއީ، ތިން ޠުހްރުގެ ނުވަތަ ތިން ޙައިޟުގެ ދެމެދުގައިވާ މުއްދަތު ކިތަންމެ ދިގު ވިއަސް މެއެވެ. އަދި އަޅު އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ މިނިވަން އަންހެނެއްގެ ޢިއްދައިގެ ދެބައިކުޅަ އެއްބައެވެ. އަދި ޙައިޟުވުން މުޅީން ހުއްޓި ޢިއްދައިން ކެނޑިފައިވާ އަންހެނަކު ނުވަތަ ރަޙިމު ނެތް އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ ތިން މަސް ދުވަހެވެ. އަދި ފިރިމަރުވެފައިވާ އަންހެނަކު ނަމަ، އޭނާގެ ޢިއްދައަކީ ހަތަރު މަހާ ދިހަ ދުވަހެވެ. އަދި މާބަނޑު އަންހެނަކު ވަރިކުރެވިއްޖެ ނަމަ، އޭނާގެ ޢިއްދައަކީ ވިހެއުމެވެ. އަދި ޙައިޟުވުން މެދުކެނޑުނު ސަބަބު ނޭނގޭ އަންހެނަކު އެ ގޮތުގައި އިންދައި ވަރިކުރެވިއްޖެ ނަމަ، އޭނާގެ ޢިއްދައަކީ އެއް އަހަރެވެ. އެއީ، މާބަނޑުވެ އިނުމުގެ މުއްދަތު ކަމުގައިވާ ނުވަ މަސް ދުވަހާއި، ޢިއްދައިގެ ތިން މަސް ދުވަހެވެ.\nއަދި ޚުލްޢުކުރެވުނު އަންހެނާގެ ޢިއްދައަކީ ހަމައެކަނި އެންމެ ޙައިޟެކެވެ.ޚުލްޢުކުރުމަކީ، ދެމަފިރީން އެކުގައި އުޅުމަށް ޓަކައި، اللهُ سُبحَانَهُ وَتَعَالَى ކަނޑައަޅުއްވައިފައިވާ އިމުގެ ތެރޭގައި އެ ދެމަފިރީންނަށް އެކުގައި ނޫޅެވޭނޭ ކަމުގެ ބިރު ހީވުމާ އެކު، އަނބިމީހާ އެދެނީ އޭނާގެ ފިރިމީހާއާ ވަކިވުމަށް ކަމުގައި ވަނީ ނަމަ، އަނބިމީހާއަށް ފިރިމީހާ ދީފައިވާ ތަކެތި ނުވަތަ އޭގެ ތެރެއިން ބައެއް ތަކެތި ފިރިމީހާއަށް ދީގެން ޝަރްޢީ ހަމަތަކުގެ މަތީން ވަރިވުމެވެ.\nއަދި ފިރީންނާއި އަނބީންގެ ޙައްޤުތަކާއި ވާޖިބުތައް ކަނޑައަޅައި ނިންމަންވާނީ، އިސްލާމް ދީނުގެ އުޞޫލުތަކާ ޚިލާފުނުވާ ގޮތުގެ މަތީން އެ ތަނެއްގެ އާދަކާދައާ އެއްގޮތަށެވެ. އަދި އިސްލާމް ދީނުގައި އަންހެނުންނަށް ދެއްވައިފައިވާ ޙައްޤުތަކާއި މަޤާމާއި ދަރަޖަ، އިސްލާމް ދީން ފިޔަވައި އެއްވެސް އެހެން ދީނެއްގައި ނުވަތަ މުސްލިމުން ފިޔަވައި އެހެން ބަޔެއްގެ ތެރޭގައި އެއްވެސް ޒަމާނެއްގައި އަންހެނުންނަކަށް ލިބިފައެއް ނުވެއެވެ. އަދި ނުވެސް ލިބޭނޭ މެއެވެ.\nއަދި ހަމަ އެހެންމެ، ދެމަފިރީންގެ ދެމެދުގައި އުފެދޭ ދެކޮޅުވެރިކަމެއްގެ ސަބަބުން އެ ދެމީހުން ވަރިވި ކަމުގައި ވިއަސް، އެ ކަން ރަނގަޅުކޮށް އިޞްލާހުކޮށް، ލޯބީގެ ގުޅުން ދެމެހެއްޓުމަށް ގަސްތުކުރާ ފިރީންނަށް ގެވެށިއަނިޔާކޮށް، ކާވެނި ރުޖޫޢަކުރިއަނުދިނުމަށް މަސައްކަތްކުރާ ބައެއް އަންހެނުން ތިބެދާނޭ ކަން މި އާޔަތުން އެނގެއެވެ. އަދި ހައްޔަރުގައި އިނުމާއި، ޙައިޟުވުމާއި، މި ފަދަ ކަންކަމުގެ ތެރެއިން، اللهُ سُبحَانَهُ وَتَعَالَى އެ ކަނބަލުންގެ ރަޙިމުގައި ލައްވައިފައި ވަނީ ކޮން ކަމެއް ކަން ސިއްރުކޮށް ވަންހަނާކުރުން ވެސް، އެ ފަދަ ގެވެށިއަނިޔާގެ ތެރޭގައި ހިމެނޭ ކަން މި އާޔަތުން އެނގެއެވެ.\nނަމަވެސް، އެ ފަދަ ކަމެއް ކުރާނީ، اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންނުވާ މީހަކު ކަން ކަށަވަރެވެ.[137] \nއަދި ޝަރްޢީ ނަޒަރަކުން ބަލާއިރު، ފިރިހެނުންނާއި އަންހެނުންގެ މެދުގައި ގިނަގުނަ ތަފާތުތަކެއް ހުރިކަން މި އާޔަތުން އެނގި ސާބިތުވެއެވެ. އަދި ބުއްދީގެ ހަމަތަކުން ބަލާއިރު ވެސް، އަންހެނުންނާއި ފިރިހެނުންގެ މެދުގައި ގިނަގުނަ ތަފާތުތަކެއް ހުރިކަން އެނގި ސާބިތުވެއެވެ. އެ ގޮތުން، އަންހެނުންނާ ފިރިހެނުންގެ ޠަބީޢަތަށް ބަލާއިރު އާންމުކޮށް ފެންނަނީ، ލުއި މަސައްކަތްކުރުމަށާއި، ގޭތެރޭގެ ކަންތައްތަކަށް އަންހެނުން ލޯބިކުރާތަނެވެ. އަދި ގިނަ ވަގުތުތަކުގައި ގެއިން ބޭރުގައި އުޅެ، ބުރަ މަސައްކަތްކޮށް، އަތްމަތި ތަނަވަސްކުރުމަށް ފިރިހެނުން ލޯބިކުރާތަނެވެ. އެހެންކަމުން، އަންހެނުންނާއި، ފިރިހެނުންގެ އުފެދުމުގައްޔާއި، އެ ދެބައިމީހުންގެ ޠަބީޢަތުގައި، ގިނަގުނަ ތަފާތުތަކެއް ނެތް ކަމަށް އިންކާރުކުރާނީ، ހަމައެކަނި ޙަޤީޤަތް އޮޅިފައިވާ މީހެކެވެ.\nއަދި ކިއެއްތަ! ޙަޤީޤަތުގައި އަންހެނުންގެ ޢިއްޒަތާއި ޝަރަފަށް ރައްކައުތެރިކަން ލިބި، އެ ކަނބަލުންނަށް އިޙްތިރާމު ލިބޭނީ، އަންހެނުންނާ ގުޅޭ މަސައްކަތް އަންހެނުން ކުރާގޮތަށް ކަންތައްތައް ރޭވިގެންނެވެ. ފަހެ، ކިރުބޯ ޅަ ދަރީންގެ ކަންތައްތައް ބަލަހައްޓައި ޢާއިލާގައި ބޮޑުވަމުން އަންނަ ކުދީން ރަނގަޅު ހެޔޮ ގޮތުގައި ތަރުބިޔަތުކުރުމަކީ، ހަރުދަނާ ރަނގަޅު ޖީލެއް ބިނާކުރުމަށް ޓަކައި ކުރެވޭނޭ އެންމެ ބޮޑު އަދި އެންމެ ބުރަ މަސައްކަތެވެ. ވީމާ، ޤައުމު ބިނާކުރުމުގައި، އަންހެނުންގެ މަސްއޫލިއްޔަތަކީ އެންމެ ޛިއްމާދާރުކަން ބޮޑު މަސްއޫލިއްޔަތެވެ. އަދި ހަމަ އެހެންމެ، އަންހެނާއަކީ ގޭގެ ކަންތައްތައް ބެލެހެއްޓުމުގެ އެންމެ އިސް ވެރިޔާއެވެ.\nމި ކަންކަން މި ގޮތަށް ހުރިއިރު، އިސްލާމް ދީން އެ ކަނބަލުންނަށް ދީފައިވާ ޢިއްޒަތާއި ޝަރަފަށްވުރެ ބޮޑު ޢިއްޒަތާއި ޝަރަފެއް، އެ ކަނބަލުންނަށް ލިބިދާނެހެއްޔެވެ؟ ނުލިބޭނޭ ކަން ޔަޤީނެވެ.","[136] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ وَالْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة\n[137] الْجَامِعُ لأحْكَامِ الْقُرْآنِ لِلإْ مَامِ الْقُرْطُبِي وَتَفْسِيرُ وَتَيْسِيرِ الْكَرِيمِ الرَّحْمَنِ لِلإْ مَامِ عَبْدِ الرَّحْمَنِ السَّعْدِي"],["(229) ކާވެނި ރުޖޫޢަކުރެވޭ ގޮތަށް އަނބިމީހާ ވަރިކުރެވޭނީ ދެ ފަހަރުއެވެ. އެ ދެ ފަހަރުމެ ޢިއްދައިގެ މުއްދަތުގައި ކާވެނި ރުޖޫޢަކުރެވިދާނެއެވެ. ދެވަނަ ފަހަރު ވަރިކުރުމަށް ފަހު ޢިއްދައިގެ މުއްދަތުގައި ކާވެނި ރުޖޫޢަކުރި ފިރިމީހާއަށް އޮތީ، ހެޔޮގޮތުގައި އަނބިމީހާއާ އެކު ދިރިއުޅުމެވެ. ދެން އެއަށްފަހު ވެސް، ހެޔޮ ގޮތުގައި އެ އަނބިމީހާއާ އެކު ނޫޅެވޭގޮތް މެދުވެރިވެގެން ތިންވަނަ ފަހަރު ވަރިކޮށްފި ނަމަ، އޭނާއަށް ހެޔޮކޮށްހިތައި އިޙްސާންތެރިވުމާ އެކު، އެއްވެސް ކަހަލަ އުނދަގޫކުރުމެއް ދަތިކުރުމެއް އަދި ބުރަ ބަހެއް ބުނުމެއް ވިއަސް ނެތި، ރިވެތިގޮތުގައި އޭނާ ދޫކޮށްލުމެވެ. އޭ މުސްލިމު ފިރީންނޭވެ! އަދި اللهُ سُبحَانَهُ وَتَعَالَى ކަނޑައަޅުއްވައިފައިވާ ޙުކުމްތައް ޤާއިމުކޮށް، އެ إِلٰهُ ކަނޑައެޅުއްވި އިންތަކުގެ ތެރޭގައި ދެމަފިރީންނަށް އެކުގައި ނޫޅެވޭނޭ ކަމުގެ ބިރު ތިޔަބައިމީހުންނަށް ހީވެއްޖެ ޙާލަތެއްގައި މެނުވީ، ތިޔަބައިމީހުންގެ އަނބީންނަށް ތިޔަބައިމީހުން ދީފައިވާ ކާވެނީގެ ރަނާއި އެ ނޫން ތަކެތީގެ ތެރެއިން އެއްވެސް އެއްޗެއް އަނބުރާ އަތުލުން ތިޔަބައިމީހުންނަށް ހުއްދަވެގެނެއް ނުވެއެވެ.\nނަމަވެސް، ފިރިމީހާގެ ކިބައިގައި ހުރި އުނިކަމަކާ ހުރެ އަނބިމީހާ ހިތްހަމަނުޖެހުމުގެ ސަބަބުން، އެކުގައި ނޫޅެވޭ ގޮތްވެ، އެކަކު އަނެކަކަށް އަދާކުރަންޖެހޭ ޙައްޤުތައް އަދާކޮށް ރިވެތި ގޮތުގައި ދިރިނޫޅެވިދާނޭ ކަމުގެ ބިރު ދެމަފިރީންނަށް ހީވެއްޖެ ނަމަ، އެ ކަން ދެ ފަރާތުގެ ވަލީވެރީންނަށް ހުށަހެޅުން ހުއްޓެވެ. އެ ގޮތަށް ހުށަހެޅުމުން، އެ ދެމަފިރީންގެ ދެމެދުގައި ޞުލްޙަ ޤާއިމުކުރުމަށް އެ ދެފަރާތުގެ ވަލީވެރީން ވެސް މަސައްކަތްކުރުމަށް ފަހު، اللهُ سُبحَانَهُ وَتَعَالَى ކަނޑައަޅުއްވައިފައިވާ އިންތަކުގެ ތެރޭގައި އެ ދެމަފިރީންނަށް އެކުގައި ނޫޅެވޭނޭ ކަމުގެ ބިރު އެ ދެމަފިރީންގެ ވަލީވެރީންނަށް ވެސް ހީވުމާ އެކު، އަނބިމީހާ އެދެނީ ޚުލްޢުކުރުމަށް ކަމުގައި ވަނީ ނަމަ، އަނބިމީހާއަށް ފިރިމީހާ ދީފައިވާ ތަކެތި ނުވަތަ އޭގެ ތެރެއިން ބައެއް ތަކެތި، ވަރިވުމަށް ޓަކައި ފިރިމީހާއަށް ދިނުމާއި، އެ ދިން އެއްޗެއް ޤަބޫލުކުރުމަށް ފަހު، އެއް ފަށް ވަރިއަކުން އެ އަނބިމީހާ ވަރިކުރުމުގައި އެ ދެމަފިރީންގެ މައްޗަކަށް ކުށެއްނެތެވެ. އޭ މުސްލިމުންނޭވެ! ބަޔާންވެދިޔަ ޙުކުމްތަކަކީ، އިނދެވަރިކުރުމާ ބެހޭ، ޙަރާމް ޙަލާލު ވަކިކޮށްދެއްވުމަށް ޓަކައި، اللهُ سُبحَانَهُ وَتَعَالَى ކަނޑައަޅުއްވައިފައިވާ އިންތަކެކެވެ. ވީމާ، ތިޔަބައިމީހުން އެ އިންތައް ފަހަނަޅައިނުދާށެވެ! އަދި اللهُ سُبحَانَهُ وَتَعَالَى ކަނޑައަޅުއްވައިފައިވާ އިންތައް ފަހަނަޅައިދާ މީހުން ދަންނާށެވެ! ފަހެ، އެބައިމީހުންނީ، اللهُ سُبحَانَهُ وَتَعَالَىގެ ޢަޛާބަށް ހުށަހޮޅިގަނެ، އަމިއްލަ ނަފްސަށް އަނިޔާވެރިވާ މީހުންނެވެ.[138] \nދަންނާށެވެ! ޚުލްޢުކުރުމަކީ، ޒަވާޖީ ޙަޔާތް ދެމެހެއްޓެން ނެތް ކަން އަނބިމީހާއަށް އިޙްސާސްކުރެވިގެން، ކާވެނީގެ ގޮށް މޮހެލާން އެ އަނބިމީހާއަށް ބޭނުންވެއްޖެ ހިނދެއްގައި، ވަރިވުމަށް ޓަކައި ފިރިމީހާއަށް އެއްޗެއް ދިނުމާއި، އެ އެއްޗެއް ލިބިގަތުމަށް ފަހު، އެއް ފަށް ވަރިއަކުން އަނބިމީހާ ވަރިކުރުމެވެ.\nއަދި ޚުލްޢުކުރުމަކީ، އަނބިމީހާ އެދިގެން ކުރެވޭކަމަކަށް ވުމާއެކު، ޢިއްދައިގައި އިންނަ ދުވަސްވަރުގެ ޚަރަދު ފިރިމީހާގެ މައްޗަކަށް ނެތެވެ. އަދި ޚުލްޢުކުރުމަކީ، އަނބިމީހާ ހޭދައެއްކޮށްގެން ކުރެވޭކަމަކަށް ވުމާއެކު، ކާވެނި ރުޖޫޢަކުރުމުގެ ޙައްޤު، ވަރިކުރި ފިރިމީހާއަކަށް ނޯވޭމެއެވެ.\nކޮންމެއަކަސް، ދެމަފިރީންނަށް އިނދެގެން ނޫޅެވޭނޭ ކަމަށް އަނބިމީހާއަށް އިޙްސާސްކުރެވިގެން، އަނބިމީހާ ފިރިމީހާގެ ކިބައިން ވަކިވާން އެދޭ ހިނދު، ވަކިވެވޭނޭ އެއް މަގެއް ކަމުގައި، ކީރިތި ޤުރްއާނުގައި އަންގަވައިފައިވާ މަގަކީ ޚުލްޢުކުރުމެވެ. އަދި اللهُ سُبحَانَهُ وَتَعَالَىގެ ފޮތުގައި، އެ ފަދަ މަގެއް، އެ إِلٰهُ އަންގަވައިފައި ވުމާއެކު، އެ މަގުން އެއްކިބާވެ، اللهُ سُبحَانَهُ وَتَعَالَى ކަނޑައަޅުއްވައިފައިވާ ޙުކުމްތައް ފަހަނަޅައި ދިއުމަކީ، އަނިޔާއެއް ކަން އަންގަވައި، އެ ޙުކުމްތައް ފަހަނަޅައި ނުދިއުމަށް، މި އާޔަތުގެ ފަހުކޮޅުގައި، اللهُ سُبحَانَهُ وَتَعَالَى ވަނީ މުސްލިމުންނަށް އަމުރުކުރައްވައިފައެވެ.[139] \nޝައްކެއްނެތެވެ. އިސްވެދިޔަ ދެ އާޔަތުން ރަނގަޅަށް އެނގޭ ގޮތުގައި، ފިރިމީހާ އަނބިމީހާއަށް ވިއަސް އަދި އަނބިމީހާ ފިރިމީހާއަށް ވިއަސް، ގެވެށިއަނިޔާކުރުމަކީ އެއްވެސް ޙާލެއްގައި އިސްލާމީ ޝަރީޢަތް ހުއްދަކުރާ ކަމެއް ނޫނެވެ. ވީމާ، އެ ފަދަ ކަމެއް، ފިރިމީހާ ވިއަސް އަދި އަނބިމީހާ ވިއަސް އެއްވެސް ޙާލެއްގައި ކޮށްގެން ނުވާނެއެވެ.","[138] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[139] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(230) ފަހެ، ފިރިހެނަކު އޭނާގެ އަނބިމީހާ ދެ ފަހަރު ވަރިކޮށް، ތިންވަނަ ފަހަރު އިނދެގެން އުޅުމަށް ފަހު ވަރިކޮށްފި ނަމަ، އޭނާއަށް އެ އަންހެން މީހާ ޙަލާލުވާހުށީ، ހެޔޮގޮތުގައި ޒަވާޖީ ޙަޔާތެއް ވޭތުކުރުމަށް ގަސްތުކޮށް، ޝަރްޢީ ހަމަތަކުގެ މަތީން، އެހެން ފިރިހެނަކާ އެ އަންހެން މީހާ ކާވެނިކޮށް އެއްދާންކުރުމަށް ފަހު، ކޮންމެވެސް ސަބަބަކަށް ޓަކައި، ދެ މީހުންނަށް އެކުގައި ނޫޅެވޭގޮތް މެދުވެރިވެ، ޝަރްޢީ ހަމަތަކުގެ މަތީން ވަރިވެ، ޢިއްދަ ހަމަވުމުން، ނުވަތަ އެ މީހާ މަރުވެ، ޢިއްދަ ހަމަވުމުންނެވެ. ބަޔާންވެދިޔަ ދެ ގޮތުން ކުރެ ކޮންމެ ގޮތަކުން ވިއަސް، އެ ކަނބުލޭގެ ހުސްހަށިބައިވެއްޖެ ނަމަ، ތިންފަށްކުރި މީހާއާ ކާވެނިކުރުންއެ ކަނބުލޭގެއަށް ޙަލާލުވެގެން ވެއެވެ. ވީމާ، އެ ގޮތަށް ކާވެނި ކުރުމަކީ، ތިންފަށްވި އަންހެން މީހާއާއި، ތިންފަށްކުރި ފިރިހެން މީހާއާ އެ ދެ މީހުން ކުރެ މީހަކު ފާފަވެރިވާނޭ ކަމެއް ނޫނެވެ.\nނަމަވެސް، އެ ގޮތަށް އެ ދެ މީހުން ކާވެނިކުރާ އިރު ކާވެނީގެ ރަން ދިނުމާއި، އިސްލާމް ދީނުގެ އިމުގެ ތެރޭގައި ތިބުމާ އެކު ޝަރްޢީ ޙުކުމްތައް ޤާއިމު ކުރެވިދާނޭކަމުގެ ވަރުގަދަ ޢަޒްމާއި ޔަޤީންކަން އޮތުން، އެ ދެ މީހުންގެ މައްޗަށް މެ ޝަރްޠުވެގެން ވެއެވެ. އަދި ހަމަކަށަވަރުން، ބަޔާންވެދިޔައީ، ތިންފަށްވެފައިތިބޭ އަންހެނުން، އެ ކަނބަލުން ތިންފަށްކުރާ ފިރިހެނުންނާ އަލުން ކާވެނިކުރާ އިރު ކަންތައްކުރާންޖެހޭ ގޮތް، އެންގެވުމުގެ ގޮތުން، اللهُ سُبحَانَهُ وَتَعَالَى ކަނޑައަޅުއްވައިފައިވާ ޙުކުމްތަކެކެވެ. މި ޙުކުމްތަކާއި އިންތައް، އެ إِلٰهُ ބާވައިލައްވައި ސާފުކޮށް ބަޔާންކޮށްދެއްވަނީ، އިސްލާމް ދީނުގެ ޙުކުމްތަކާ މެދު ވިސްނައި ފިކުރުކޮށް، އެ ދީނުގައި އަންގަވައިފައި އޮތް ގޮތް އުނގެނި ދެނެގަންނާނޭ ބަޔަކަށެވެ.\nއަދި މި ޙުކުމްތަކުން ފައިދާ ލިބިގަނެވޭނީ މި ޙުކުމްތަކާ މެދު ވިސްނައި ފިކުރުކޮށް މި ޙުކުމްތަކާ އެއްގޮތަށް ޢަމަލުކުރާ ބަޔަކަށެވެ.[140] \nދަންނާށެވެ! ފަށްކެނޑުމުގެ ނިޔަތުގައި މީހުނާ އިނުމަކީ، އިސްލާމް ދީނުގައި ހުއްދަ ކަމެއް ކަމުގައި ނުވުމާ އެކު، އެ ނިޔަތުގައި ކާވެނިކޮށްފި ނަމަ އެ ކާވެނި ޞައްޙައެއް ނުވާނެއެވެ. رَسُولُ اللهُ ﷺ ޙަދީޘުކުރެއްވިއެވެ. «لَعَنَ اللهُ الْمُحَلِّلَ وَالْمُحَلَّلَ لَهُ»[141] މާނައީ: ”ފަށްކެނޑުމުގެ ނިޔަތުގައި ކާވެނި ކުރާ ފިރިހެން މީހާއާއި އެ މީހަކަށް ޓަކައި ފަށްކެނޑެވުނު މީހާގެ މައްޗަށް، اللهُ سُبحَانَهُ وَتَعَالَى ލަޢުނަތްލެއްވިއެވެ.“ އަދި ފަށްކެނޑުމުގެ ނިޔަތުގައި ކާވެނި ކުރާ އަންހެން މީހާއާއި، އެ ފަދަ ކާވެންޏެއް ކޮށްދޭ ވަލީވެރިޔާ ވެސް އެ ފާފައިގައި ޝާމިލުވެއެވެ. އަދި ދަންނާށެވެ! މީހެއްގެ މައްޗަށް، اللهُ سُبحَانَهُ وَتَعَالَى ލައްވާ ލަޢުނަތަކީ، އެ إِلٰهُގެ ރަޙްމަތުން އެ މީހަކު ބޭރުކުރައްވައި ދުރުކުރެއްވުމެވެ.","[140] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[141] سُنَنُ أَبِي دَاؤُودِ وَالْحَدِيثُ صَحَّحَهُ اْلألْبَانِي"],["(231) އަދި ތިޔަބައިމީހުން، ތިޔަބައިމީހުންގެ އަނބީން ވަރިކުރުމަށް ފަހު، އެ ކަނބަލުންގެ ޢިއްދަ ފުރިހަމަވުމުގެ ކުރީން ކާވެނި ރުޖޫޢަކުރުމަށް ތިޔަބައިމީހުން ބޭނުން ނަމަ، އެ ކަނބަލުންގެ ކާވެނި ރުޖޫޢަކޮށް، ތިޔަބައިމީހުންގެ އަބީންގެ ގޮތުގައި އެ ކަނބަލުން ބައިތިއްބާށެވެ!\nއަދި އެ ގޮތަށް އެ ކަނބަލުންގެ ކާވެނި ރުޖޫޢަކުރާ އިރު، ޝަރްޢީ ހަމަތަކާ ޚިލާފުނުވާ ގޮތަށް، އެ ބަޔެއްގެ އާދަކާދައާ އެއްގޮތްވާ ގޮތުގެމަތީން އެ ކަނބަލުންގެ ޙައްޤުތައް އަދާކުރުމަށް ނިޔަތްގަނެ، އެ ކަމަށް ޢަޒްމު ކަނޑައަޅާން ވާނެއެވެ. ނުވަތަ ކާވެނި ރުޖޫޢަކުރުމަށް ތިޔަބައިމީހުން ބޭނުން ނޫން ނަމަ، ކާވެނި ރުޖޫޢަނުކޮށް ހެޔޮ ގޮތުގައި އެ ކަނބަލުން ދޫކޮށްލާށެވެ! އަދި ކާވެނި ރުޖޫޢަކުރަނީ، އެ ކަނބަލުންގެ ޙައްޤުތަކަށް އަރައިގަނެ، އެ ކަނބަލުންނަށް ގެއްލުންދީ އުނދަގޫކުރުމުގެ ގޮތުން ކަމުގައި ވަނީ ނަމަ، އެ ގޮތަށް ކާވެނި ރުޖޫޢަކުރުމާ މެދު، ތިޔަބައިމީހުން، اللهُ سُبحَانَهُ وَتَعَالَى ދެކެ ބިރުވެތިވާށެވެ! ދަންނާށެވެ! އަނބިމީހާއަށް އިހާނާތްތެރިކޮށް ހިތުމުގެ ގޮތުން ކާވެނި ރުޖޫޢަކޮށްފި މީހަކީ، اللهُ سُبحَانَهُ وَتَعَالَىގެ އިންތައް ފަހަނަޅައި ގޮސް، ފާފަތަކަށް އަރައިގަނެ، އަމިއްލަ ނަފްސަށް ގެއްލުންދީ އަނިޔާވެރިވެއްޖެ މީހަކު ކަން ކަށަވަރެވެ. އަދި اللهُ سُبحَانَهُ وَتَعَالَىގެ އިންތައް ފަހަނަޅައިގޮސް ފާފަތަކަށް އަރައިގަތުމަކީ، ޢުޤޫބާތް ލިބުން ޙައްޤު ކަމެކެވެ.\nއޭ މުސްލިމުންނޭވެ! اللهُ سُبحَانَهُ وَتَعَالَىގެ އާޔަތްތަކާއި ޙުކުމްތަކަކީ، ކުޅިވަރެއްކަމުގައްޔާއި މަޖަލެއްކަމުގައި ތިޔަބައިމީހުން ނުހަދާށެވެ! އަދި ތިޔަބައިމީހުންނަށް ޓަކައި، اللهُ سُبحَانَهُ وَتَعَالَى ކީރިތި ޤުރްއާން ބާވައިލައްވައި، އެ ފޮތާއި އެ ފޮތުގެ ތަފްސީރު ކަމުގައިވާ، އެ إِلٰهُގެ ރަސޫލާގެ ސުންނަތް ތިޔަބައިމީހުންނާ ހަމައަށް ރައްދުކޮށްދެއްވައި، ޝަރީޢަތުގެ އެންމެހައި ޙުކުމްތައް ތިޔަބައިމީހުންނަށް ބަޔާންކޮށްދެއްވައި، އެ إِلٰهُ، ތިޔަބައިމީހުންނަށް އެ ފަދަ ބޮޑު ނިޢުމަތް ދެއްވިކަމަށް ޓަކައި، އިޙްސާންތެރިކަމާ އެކު އެ ކަންކަން ހަނދުމަކޮށް، އެ ނިޢުމަތްތަކުގެ ޝުކްރު، ތިޔަބައިމީހުން، އެ إِلٰهއަށް އަދާކުރާށެވެ!\nއަދި اللهُ سُبحَانَهُ وَتَعَالَى، ތިޔަބައިމީހުންނަށް މި ހުރިހައި ކަމެއް ވެސް ހަނދާންކޮށްދެއްވާ ނަސޭހަތްތެރިވެވޮޑިގެންފައި ވަނިކޮށް، އެ إِلٰهُގެ އަމުރުފުޅުތަކާއި އެންގެވުންތަކާ ތިޔަބައިމީހުން ޚިލާފުވެއްޖެ ނަމަ، اللهُ سُبحَانَهُ وَتَعَالَى ދެއްވައިފާނޭ ޢުޤޫބާތަކަށް އަބަދުވެސް ތިޔަބައިމީހުން ބިރުވެތިވެ ތަޤްވާވެރިވާށެވެ! އަދި ހަމަކަށަވަރުން، اللهُ سُبحَانَهُ وَتَعَالَىއީ، އެއްވެސް ކަމެއް، އެ إِلٰهއަށް ވަންހަނާވެގެންނުވާ އަދި ކޮންމެ ކަމެއް މޮޅަށް ދެނެވޮޑިގެންވާ، އެއްކައުވަންތަ إِلٰهُ ކަން ތިޔަބައިމީހުން ދަންނާށެވެ! ވީމާ، އެ މީހަކު ކުރި ޢަމަލަކަށް ލިބެންވާ ޢަދްލުވެރި ޖަޒާ ނުވަތަ ސަޒާ، އެ މީހަކަށް އެ إِلٰهُ ދެއްވާނެތެވެ.[142] ","[142] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(232) އޭ މުސްލިމުންނޭވެ! އަދި ތިޔަބައިމީހުންގެ އަނބީން ފުރަތަމަ ފަހަރު ނުވަތަ ދެވަނަ ފަހަރު ވަރިކުރުމަށް ފަހު، ކާވެނި ރުޖޫޢަކުރުމުގެ ކުރީގައި އެ ކަނބަލުންގެ ޢިއްދަ ފުރިހަމަވެއްޖެ ނަމަ، ދަންނާށެވެ! ފަހެ، ޝަރްޢީ ހަމަތަކާ ޚިލާފުނުވާގޮތަށް، އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، އެ ކަނބަލުން ވަރިކުޅަ މީހުންނާ ކާވެނި ކުރުމަށް އެ ކަނބަލުންނާއި އެ ކަނބަލުން ވަރިކުޅަ މީހުން ވެސް އެދޭ ނަމަ، އެ ކަނބަލުންގެ ވަލީވެރީން އެ ކަމަށް ހުރަސްއަޅައި\nއެ ކަނބަލުންނަށް ދަތިނުކުރާހުށިކަމެވެ! އަދި މި އަމުރުފުޅުގައި މިވާ އިރްޝާދާއި ނަސޭހަތުން، اللهُ سُبحَانَهُ وَتَعَالَى ނަސޭހަތްތެރިވެވޮޑިގަންނަވަނީ، ތިޔަބައިމީހުންގެ ތެރެއިން، اللهُ سُبحَانَهُ وَتَعَالَىއަށާއި އާޚިރަތްދުވަހަށް އީމާންވާ ތެދުވެރި މުއުމިނުންނަށެވެ.\nދަންނާށެވެ! މި އަމުރުފުޅުގައި އަންގަވައިފައިވާ ގޮތަށް ވަލީވެރީން ކަންތައް ކުރުމުން، އެ ވަލީވެރީންނާއި އެބައިމީހުންގެ ބެލުމުގެ ދަށުގައިވާ އަންހެނުންގެ އަބުރު ރައްކައުތެރިވެ، މުޖްތަމަޢު ޠާހިރުވެ، އެބައިމީހުންނަށް ދުނިޔޭގައި ފައިދާލިބި، އާޚިރަތުގައި ޘަވާބުލިބުން އިތުރުވާނެތެވެ. އަދި ހަމަކަށަވަރުން، ކަންކަމުގެ ޙަޤީޤަތާއި ތިޔަބައިމީހުންނަށް މަޞްލަޙަތުހުރި ރަނގަޅު ގޮތް މޮޅަށް ދެނެވޮޑިގެންވަނީ، اللهُ سُبحَانَهُ وَتَعَالَىއެވެ. އަދި ތިޔަބައިމީހުންނަށް މަޞްލަޙަތުހުރި ރަނގަޅު ގޮތް ތިޔަބައިމީހުންނަކަށް ނޭނގޭނެތެވެ.[143] \nމި އާޔަތް ބާވައިލެއްވުނު ސަބަބާ ބެހޭ ގޮތުން އަލްއިމާމު އަލްބުޚާރީ ރިވާކުރެއްވިއެވެ. مَعْقِلُ بْنُ يَسَار رَحِمَهُمَا اللَّهُގެ ދެބޭންގެދެދަރި عَاصِم ނަމަކަށް ކިއުނު ބޭފުޅަކާ، مَعْقِلُގެ އުޚްތަކާ ކާވެނިކޮށްދެއްވިއެވެ. ދުވަސްކޮޅެއްވާނދެން އެ ދެ ބޭފުޅުންގެ ޒަވާޖީ ޙަޔާތް ދެމިއޮތުމަށް ފަހު، ރުޖޫޢަކުރެވޭ ވަރިއަކުން عَاصِم އެ ކަމަނާ ވަރިކުރެއްވިއެވެ. ދެން އެއަށްފަހު، އެ ކަމަނާގެ ޢިއްދަ ހަމަވެ، އެ ކަމަނާގެ ކާވެންޏަށް އެދިގެން އައި މީހުންގެ ތެރޭގައި، عَاصِم ވެސް އެ ކަމަނާގެ ކާވެންޏަށް އެދިވަޑައިގަތެވެ. އަދި އެ ކަމަނާ ވެސް، عَاصِمއާ ކާވެނިކުރެއްވުމަށް ރުހިވަޑައިގަންނަވާ ކަން ފައުޅުކުރެއްވިއެވެ. ނަމަވެސް، مَعْقِلُ އެ ކާވެނިކޮށްދެއްވުމާ މެދު ހިއްޕުޅުހަމަނުޖެހި، އެ ކަމަނާގެ ކާވެނި عَاصِمއާ ކޮށްދެއްވުމަށް އިންކާރުކުރެއްވި ހިނދު، މި އާޔަތް ބާވައިލެއްވުނެވެ.[144] \nއަދި ދަންނާށެވެ! ވަލީ ނުލިބި ކާވެނިނުކުރެވޭނޭ ކަމާއި ވަލީއާ ނުލައި ކުރެވޭ ކާވެނި ޞައްޙަނުވާނޭ ކަން މި އާޔަތުން ރަނގަޅަށް އެނގެއެވެ.[145] ","[143] الْمُخْتَصَرُ فِي التَّفْسِيرِ مِنْ مَرْكَزِ الدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[144] صَحِيحُ الْجَامِعِ لِلإْمَامِ الْبُخَارِي\n[145] تَفْسِيرُ تَيْسِيرِ الْكَرِيمِ الرَّحْمَنِ لِلإْمَامِ عَبْدِ الرَّحْمَنِ السَّعْدِي"],["(233) ދަންނާށެވެ! ދެ އަހަރު ދުވަހުގެ މުއްދަތު ފުރިހަމަވާނދެން، އެ ކަނބަލުންގެ ދަރީންނަށް ގާތުން ކިރުދިނުމަށް އެދޭ މައިން، އެ ދަރީންނަށް ގާތުން ކިރުދޭނީ، އެ ކަން އެ ގޮތަށް ކުރުމަށް އެ ދަރީންގެ ބަފައިން ވެސް އެދި އެ ގޮތް އިޚްތިޔާރުކުރާނަމައެވެ. އަދި އެ މުއްދަތުގެ ތެރޭގައި އެ ދަރީންގެ ބަފައިން އެ ދަރީންގެ މައިން ވަރިކޮށްފި ނަމަ، އެ ދަރީންގެ ބަފައިންގެ މައްޗަށް ވާޖިބުވެގެންވަނީ، ޝަރްޢީ ހަމަތަކާ ޚިލާފުނުވާގޮތަށް އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، އެ ދަރީންގެ މައިންނަށް ބޭނުންވާ ކާބޯތަކެއްޗާއި އަންނައުނު ހެޔޮ ގޮތުގައި ދިނުމެވެ. އަދި އެ ޚަރަދު ލިބިގަންނަ އިރު، ޚަރަދުދޭ މީހާއަށް ކުޅަދާނަވެގެންވާ ވަރަށް ވުރެން އިތުރަށް ލިބިގަތުމަށް ޓަކައި، އޭނާއަށް އުނދަގޫ ވެސް ނުކުރާހުށިކަމެވެ! އެހެނީ،\nއެ މީހަކަށް ކުޅަދާނަވެގެންވާ މިންވަރަކަށް މެނުވީ، އެއްވެސް ކަމެއްކުރުމުގެ ތަކްލީފު، اللهُ سُبحَانَهُ وَتَعَالَى އެއްވެސް މީހަކަށް ނުޖައްސަވަތެވެ.\nއަދި ކިރުބޯ ދަރިފުޅުގެ މަންމައާއި، ބައްޕައާއި، ދެމީހުން ކުރެ އެކަކު ވެސް، އަނެކަކަށް ގެއްލުންދިނުމުގެ ގޮތުން ބޭނުންކުރާ ވަސީލަތެއް ކަމުގައި، އެ ދަރިފުޅު ހެދުމަކީ، ކަނޑައެޅިގެން ހުރި ޙަރާމްކަމެކެވެ. އަދި ދަރިފުޅުގެ ބައްޕަ މަރުވެއްޖެ ނަމަ، އެ ދަރިފުޅާއި އެ ދަރިފުޅުގެ މަންމައަށް ޚަރަދުދިނުމާއި އެ ނޫން ކަންކަމުގެ ތެރެއިން، އެ ދަރިފުޅުގެ ބައްޕަ ކުރުން ވާޖިބުވީ ކަންތައްތައް ކުރުން، އެ ދަރިފުޅުގެ ބައްޕަގެ ވާރުތަވެރިޔާގެ މައްޗަށް ވެސް ވާޖިބުވެގެން ވެއެވެ.[146] އަދި ކިރުދިނުމުގެ މުއްދަތު ފުރިހަމަވުމުގެ ކުރީން ދަރިފުޅަށް ކިރުދިނުން ހުއްޓައިލުމުގައި އެ ދަރިފުޅަށް މަޞްލަޙަތުހުރި ކަމަށް އޭނާގެ މަންމައާއި ބައްޕައާއި ދެ މީހުން ކުރެ މީހަކަށް ފެނިއްޖެ ޙާލަތެއްގައި،އެ ކަމާ މެދު ދެ މީހުން މަޝްވަރާކޮށް ދެ މީހުންނަށް ވެސް އެ ގޮތަށް އެއްބަސްވެވިއްޖެ ނަމަ، ކުއްޖާއަށް ދެ އަހަރު ފުރުމުގެ ކުރީން، ކިރުދިނުން ހުއްޓައިލުމަކީ، އެ ދެ މީހުން ކުރެ މީހަކު ފާފަވެރިވާނޭ ކަމެއް ނޫނެވެ.\nއަދި ތިޔަބައިމީހުންގެ ދަރީންގެ މައިން، އެ ދަރީންނަށް ކިރުދިނުމަށް ނުކުޅެދިއްޖެ ޙާލަތެއްގައި ނުވަތަ އެ ކަނބަލުންނަކީ ތިޔަބައިމީހުން ވަރިކޮށްފައިވާ ބަޔަކަށްވެފައި، އެހެން ކާވެންޏަކަށް އެ ކަނބަލުން އެދޭ ނަމަ، ތިޔަބައިމީހުންގެ ދަރީންނަށް ކިރުދޭނޭ ކިރުމައިން ހޯދުމަކީ ތިޔަބައިމީހުން ކުށްވެރިވެ ފާފަވެރިވާނޭކަމެއް ނޫނެވެ. އެއީ، ޝަރްޢީހަމަތަކާ ޚިލާފުނުވެ، އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، ދަރީންނަށް ކިރުދޭނޭ ކިރުމައިން ހޯދައި، އެ ކަނބަލުންނާ ވެސް ވާހަކަދެއްކުމަށް ފަހު، ދެ ފަރާތް އެއްބަސްވާ އުޖޫރައެއް، އެ ކަނބަލުންނަށް ދޭ ގޮތަށެވެ.\nނަމަވެސް، ދެ ފަރާތުން އެއްބަސްވި އުޖޫރަދިނުމުގައި، ލަސްކުރުމާއި އެއިން ކިތަންމެ ކުޑަ މިންވަރެއް ވިއަސް އުނިކުރުމަކީ، އެއްވެސް ޙާލެއްގައި ހުއްދަކަމެއް ނޫނެވެ. އަދި ހުރިހައި ޙާލަތެއްގައިމެ، ތިޔަބައިމީހުން، اللهُ سُبحَانَهُ وَتَعَالَى އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާށެވެ! އަދި ހަމަކަށަވަރުން، اللهُ سُبحَانَهُ وَتَعَالَىއީ، ތިޔަބައިމީހުން ޢަމަލުކުރަމުންދާ ގޮތް، މޮޅަށް ދެކެވޮޑިގެންވާ އެ ކަންތައްތަކަށް މޮޅަށް ބައްލަވައިވޮޑިގެންވާ، إِلٰهُ ކަން ތިޔަބައިމީހުން ދަންނާށެވެ! ވީމާ، ކިތަންމެ ކުޑަ ކަމެއް ތިޔަބައިމީހުން ކުރި ކަމުގައި ވިއަސް، އެ ކަމަކަށް ލިބެންވާ ޖަޒާ ނުވަތަ ސަޒާ، ޢަދްލުވެރި ގޮތުގައި، އެ إِلٰهُ ތިޔަބައިމީހުންނަށް ދެއްވާނެތެވެ.[147] ","[146] تَفْسِيرُ جامِعِ الْبَيَانِ لِلإْمَامِ مُحَمَّدِ بْنِ جَرِيرِ الطَّبَرِي\n[147] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَصَفْوَةُ التَّفَاسِيرِ لِلشَّيْخِ\nمُحَمَّدِ عَلِي الصَّابُونِي"],["(234) އަދި ތިޔަބައިމީހުންގެ ތެރެއިން ބަޔަކު މަރުވެ ދުނިޔެ ދޫކޮށްފައި ދާ އިރު، އެބައިމީހުންގެ އަނބީން ދުނިޔޭގައި ތިބެފައި، އެ ކަނބަލުންނީ މާބަނޑު އަންހެނުން ކަމުގައި ނުވާ ނަމަ، އެ ކަނބަލުންގެ ޢިއްދައަކީ ހަތަރު މަހާއި ދިހަ ދުވަހެވެ. ވީމާ، އެ މުއްދަތު ހަމަވާނދެން، ކޮންމެހެން ނުގޮސް ނުވާ ތަނަކަށް ދިއުމަށް ޓަކައި މެނުވީ، ދެމަފިރީން ދިރިއުޅެމުން ދިއަ ގެއިން ބޭރަށް ނުދިއުމާއި، ރިވެތި ހެދުންލައި ހުވަނދުލައި ޒީނަތްތެރިނުވުމާއި، މީހުންނާ ނުއިނދެ ތިބުން ވެސް، އެ ކަނބަލުންގެ މައްޗަށް ވާޖިބުވެގެން ވެއެވެ.\nއޭ އަންހެނުންގެ ވަލީވެރީންނޭވެ! އެ ކަނބަލުން ހުވަފަތްވުމުގެ ސަބަބުން ތިޔަބައިމީހުންގެ ބެލުމުގެ ދަށަށް އައިސްފައިވާ އަންހެނުންނަކީ މާބަނޑުނޫން ބަޔަކު ކަމުގައި ވަނީ ނަމަ، އެ ކަނބަލުންގެ ޢިއްދައިގެ މުއްދަތު ކަމުގައިވާ ހަތަރު މަހާއި ދިހަ ދުވަސް ހަމަވުމުން، އެ ކަނބަލުންގެ ފިރީން މަރުވި އިރު ދެމަފިރީން ދިރިއުޅެމުންދިއަ ގެ ނޫން އެހެން ތަނެއްގައި ދިރިއުޅުމާއި، ހުވަނދުލައި ޒީނަތްތެރިވުން ފަދަ ކަންތައްތައް އެ ކަނބަލުންގެ އަމިއްލަ އިޚްތިޔާރުގައި އެ ކަނބަލުން ކުރުމަކީ، އެ ކަމުގެ ސަބަބުން ތިޔަބައިމީހުންގެ މައްޗަށް ކުށެއް އޮތް ކަމެއް ނޫނެވެ. އަދި ޝަރީޢަތާ ޚިލާފުނުވާ ގޮތަށް އެ ކަންކަން ކުރުމަކީ އެ ކަނބަލުން ވެސް ފާފަވެރިވާނޭ ކަމެއްނޫނެވެ. އަދި ޢިއްދަ ހަމަވުމަށް ފަހު، އެ ކަނބަލުން އެދޭ ނަމަ، ޝަރީޢަތާ ޚިލާފުނުވާ ގޮތުގެ މަތީން ކާވެނިކުރުމުގެ ހުއްދަދިނުމަކީ ވެސް ތިޔަބައިމީހުން ފާފަވެރިވާނޭ ކަމެއް ނޫނެވެ. اللهُ سُبحَانَهُ وَتَعَالَىއީ، ސިއްރާއި ފައުޅުގައި ތިޔަބައިމީހުން ކުރާ އެންމެހައި ޢަމަލުތަކުގެ ޚަބަރު، މޮޅަށް ދެނެވޮޑިގެންވާ إِلٰهއެވެ. ވީމާ، ކިތަންމެ ކުޑަ ކަމެއް ތިޔަބައިމީހުން ކުރި ކަމުގައި ވިއަސް، އެ ކަމަކަށް ލިބެންވާ ޖަޒާ ނުވަތަ ސަޒާ ޢަދްލުވެރި ގޮތުގައި، އެ إِلٰهُ ތިޔަބައިމީހުންނަށް ދެއްވާނެތެވެ.[148] ","[148] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(235) އޭ ފިރިހެނުންނޭވެ! ފިރިމަރުވެފައިވާ އަންހެނުންނާއި ރުޖޫޢަނުކުރެވޭ ފަދަ ވަރިއަކުން ވަރިކުރެވިފައިވާ އަންހެނުންގެ ޢިއްދައިގެ މުއްދަތު ހަމަވުމަށް ފަހު، އެ ކަނބަލުންނާ ކާވެނިކުރުމަށް ތިޔަބައިމީހުން އެދޭ ކަން، އެ ކަނބަލުންގެ ޢިއްދައިގެ މުއްދަތުގެ ތެރޭގައި އެ ކަނބަލުންނަށް ހުށަހެޅުމުގެ ގޮތުން، އެ ކަން ދޭހަވާ ފަދަ އިޝާރާތެއް ކުރުމަކީ ނުވަތަ ނުސީދާ ބަހެއް ބުނުމަކީ ނުވަތަ އެ ކަމުގެ އެދުން ތިޔަބައިމީހުންގެ ހިތުގައި ފޮރުވައިފައި ބޭއްވުމަކީ ތިޔަބައިމީހުން ފާފަވެރިވާނޭ ކަމެއް ނޫނެވެ. އެހެނީ، ތިޔަބައިމީހުންގެ ބަލިކަށިކަމާ ހުރެ، އެ ފަދަ ކަމެއް ނުކޮށް ކެތްނުކުރެވިގެން އެއިން ކަމެއް ކުރެވުމަކީ، ތިޔަބައިމީހުންނަށް ކުރެވިދާނޭ ކަމެއް ކަން، اللهُ سُبحَانَهُ وَتَعَالَى ދެނެވޮޑިގެންވުމާ އެކު، އެ إِلٰهُ ވަނީ އެ ފަދަ އިޝާރާތެއް ކުރުން ނުވަތަ ނުސީދާ ބަހެއް ބުނެ ޚިޔާލެއް ފައުޅުކުރުން ނުވަތަ އެ ކަމުގެ އެދުން ހިތުގައި ފޮރުވައިފައި ބޭއްވުން ތިޔަބައިމީހުންނަށް ހުއްދަކުރައްވައިފައެވެ.\nއެހެނެއްކަމަކު، ޢިއްދައިގައި ތިބޭ އަންހެނުންނާ އެކު ފާޙިޝު ޢަމަލު ހިންގުމާއި، ޢިއްދައިގެ މުއްދަތު ހަމަވުމުގެ ކުރީން، އެ ފަދަ ޢިއްދައެއްގައި އިން އަންހެނަކާ އިނުމަށް ޢަޒްމު ކަނޑައަޅައި ނިންމުމާއި، އެއިން ބޭކަނބަލެއްގެ ގާތުގައި ޞަރީޙަ ބަހުން، އޭނާއާ ކާވެނިކުރާން އެދޭ ވާހަކަ ދެއްކުމާއި، އެއިން ބޭކަނބަލަކާ ކާވެނިކުރުމަށް އެއްބަސްވެ ވަޢުދުކުރުމަކީ، އެއްވެސް ޙާލެއްގައި ތިޔަބައިމީހުންނަށް ހުއްދަކަމެއް ނޫނެވެ. ނަމަވެސް، ޢިއްދައިގައި އިން އަންހެނެއްގެ ގާތުގައި، ތިޔަ ފަދަ ހެޔޮލަފާ ޢިއްފަތްތެރި، އަޚްލާޤުރިވެތި އަންހެނަކާ އިނުމަކީ ކޮންމެ މީހަކު ވެސް ބޭނުންވާނޭ ކަމެކެވެ. މި ފަދައިން ބުނެލުމަކީ ނުވަތަ އެ ނޫން ވެސް އެ ފަދަ ބަހެއް ބުނެލުމަކީ، ތިޔަބައިމީހުން ފާފަވެރިވާނޭ ކަމެއް ނޫނެވެ.\nއަދި ހަމަކަށަވަރުން، ތިޔަބައިމީހުންގެ ހިތުގައި ފޮރުވައިފައިވާ ހުރިހައި ކަމެއް، اللهُ سُبحَانَهُ وَتَعَالَى މޮޅަށް ދެނެވޮޑިގެންވާ ކަން ތިޔަބައިމީހުން ދަންނާށެވެ! ވީމާ، އެ إِلٰهُގެ އަމުރުފުޅުތަކާއި ނަހީތަކަށް ރައްކައުތެރިވެ، ތިޔަބައިމީހުން އެ إِلٰهއަށް ބިރުވެތިވާށެވެ! އަދި ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންނަށް ކުށްކުރެވި، ފާފަތަކަށް އަރައިގަނެވުމަށް ފަހު، އެ إِلٰهގެ ޙަޟްރަތަށް ރުޖޫޢަވެ ތައުބާވުމުން، އެބައިމީހުންގެ ފާފަ، ގިނަގިނައިން ފުއްސަވާ، إِلٰهއެވެ. އަދި، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ މައްޗަށް، އެ إِلٰهُ ބަހައްޓަވާ އޯގާވަންތަކަމުގެ ބޮޑުކަމުން، އެބައިމީހުންގެ ތެރެއިން ފާފަތަކަށް އަރައިގަންނަ އަޅުތަކުންނަށް ޢުޤޫބާތް ދެއްވުމުގައި އަވަސްވެވޮޑިނުގަންނަވާ ޙަލީމުވަންތަ إِلٰهއެވެ.[149] ","[149] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(236) އޭ ފިރިހެނުންނޭވެ! ތިޔަބައިމީހުން ކާވެނިކުރާ އަންހެނުންނަށް ޓަކައި ކަނޑައެޅިގެންވާ ރަނެއް ކިއައިފައިނުވާ ޙާލު، އެ ކަނބަލުންނާ ކާވެނިކުރުމަށް ފަހު، އެ ކަނބަލުންނާ އެކު ރޭކުރުމުގެ ކުރީގައި އެ ކަނބަލުން ވަރިކުރުމަކީ ތިޔަބައިމީހުން ފާފަވެރިވާނޭ ކަމެއް ނޫނެވެ. ނަމަވެސް، ވަރިކުރުމުގެ ސަބަބުން އެ ކަނބަލުންނަށް ލިބޭ ދެރަކަމާއި، މޮޅިވެރިކަމާއި، ރުޅިވެރިކަން ދުރުކޮށްދިނުމަށް ވެދެވޭ އެހީއެއްގެ ގޮތުގައި، ފައިދާ ލިބިގަނެވޭ ފަދަ ބޭނުންތެރި ކޮންމެވެސް އެއްޗެއް ތިޔަބައިމީހުން އެ ކަނބަލުންނަށް ދޭހުށިކަމެވެ!\nދަންނާށެވެ! ބަޔާންވެދިޔަ ފަދަ އަންހެނަކު ވަރިކުރާ އިރު، އެ މީހަކަށް ތިޔަބައިމީހުން ދޭ އެއްޗެއް ދިނުން ވާޖިބުވެގެން ވަނީ، ވަރިކުރި މީހާއީ ތަނަވަސްކަން ހުރި މީހަކު ނަމަ، އޭނާގެ ތަނަވަސްކަން ހުރި މިންވަރަކުންނެވެ. އަދި ތަނަވަސްކަން ނެތް މީހަކު ނަމަ، އޭނާއަށް ކެރިކުޅަދާނަވީ މިންވަރަކުންނެވެ. އަދި އެ ފަދަ އަންހެނަކަށް ތިޔަބައިމީހުން ވެދޭ އެހީ ވާންވާނީ، ޝަރްޢީ ހަމަތަކާ ޚިލާފުނުވުމާ އެކު، އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން ދެވޭ ހަދިޔާއެއް ކަމުގައެވެ. އަދި އެ ހަދިޔާއަކީ، އެ ފަދަ އަންހެނުންނަށް އިޙްސާންތެރިވުމުގެ ގޮތުން، އެ ކަނބަލުން ވަރިކުރާ ފިރީން އެ ކަނބަލުންނަށް އަދާކުރާންޖެހޭ ޝަރްޢީ ޙައްޤެކެވެ.[150] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މަދީނާގެ އަންޞާރުންގެ ތެރެއިން ބޭފުޅަކު، ކާވެނީގެ ރަން ކަނޑައެޅުމެއް ނެތި، ނަޖްދު ކަރައިގެ އަންހެނަކާ ކާވެނިކުރެއްވުމަށް ފަހު، އެއްދާންކުރެއްވުމުގެ ކުރީން އެ ކަމަނާ ވަރިކުރެއްވިއެވެ. ދެން، އެ ކަމާ ގުޅޭ ގޮތުން މި އާޔަތް ބާވައިލެއްވުމުން، އެ ޞަޙާބީއަށް ކައު އިތުރު ރަސޫލާ ޙަދީޘުކުރެއްވިއެވެ. «مَتِّعْهَا وَلَوْ بِقَلَنْسُوَتِكَ» މާނައީ: ”ތިބާގެ ތާކިހާކޮޅު ނަމަވެސް، މުތުޢާއެއްގެ ގޮތުގައި އެ ކަމަނާއަށް ދެއްވާށެވެ!“[151] \nމުތުޢާއަކީ، ރަން ކަނޑައެޅުމެއް ނެތި، އަންހެނަކާ ކާވެނިކުރުމަށް ފަހު، އެ ކަމަނާއާ އެއްދާންކުރުމުގެ ކުރީން ވަރިކުރާ ނަމަ، އެ ކަމުގެ ސަބަބުން އެ ކަމަނާއަށް ލިބޭ ދެރަކަމާއި، މޮޅިވެރިކަމާއި، ރުޅިވެރިކަން ދުރުކޮށްދިނުމުގެ ގޮތުން، އެ ކަމަނާ ވަރިކުރާ މީހާ އެ ކަމަނާއަށް ދޭ ހަދިޔާއެކެވެ.","[150] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[151] الْجَامِعُ لأحْكَامِ الْقُرْآنِ لِلإمَامِ الْقُرْطُبِي"],["(237) އަދި ކާވެނީގެ ރަން ކަނޑައެޅިފައިވާ ޙާލު، ކާވެނިކުރާ އަނބީންނާ ތިޔަބައިމީހުން ރޭކުރުމުގެ ކުރީގައި ތިޔަބައިމީހުން އެ ކަނބަލުން ވަރިކޮށްފި ނަމަ، އެ ކަނބަލުންނަށް ޓަކައި ކަނޑައެޅިފައިވާ ކާވެނީގެ ރަނުގެ ދެބައިކުޅަ އެއްބައި، އެ ކަނބަލުންނަށް ދިނުން ތިޔަބައިމީހުންގެ މައްޗަށް ވާޖިބުވެގެން ވެއެވެ. ނަމަވެސް، ވަރިކުރެވުނު އަންހެނާއަކީ ބާލިޣުވެފައިވާ ހަމަ ބުއްދިހުރި އަންހެނަކަށް ވެފައި، އޭނާއަށް ލިބެންވާ ރަނުގެ ދެބައިކުޅަ އެއްބައި އޭނާ މާފުކޮށްފި ނަމަ، އެއީ އޭނާގެ ކިބައިގައި ހުރި ދީލަތިކަމެވެ.\nއަދި ވަރިކުރެވުނު އަންހެނާ ކަނޑައެޅި ރަން، އެއްވެސް އުނިކަމެއް ނެތި އެކުގައި އޭނާއަށް ދީފި ނަމަ، އެއީ ކާވެނީގެ ގޮށްޖެހުން އެ މީހެއްގެ އަތުގައިވާ، އޭނާ ވަރިކުރި ފިރިމީހާގެ ކިބައިގައި ހުރި ދީލަތިކަމެވެ. އޭ އެންމެހައި މީސްތަކުންނޭވެ! ތިޔަބައިމީހުން، اللهُ سُبحَانَهُ وَتَعَالَىއަށް ކިޔަމަންތެރިވެ، އެ إِلٰهއަށް ބިރުވެތިވެ ތަޤްވާވެރިވުމާ އެންމެ ގާތްކަން ބޮޑު ގޮތަކީ، ތިޔަބައިމީހުން އެއް ބަޔަކު އަނެއް ބަޔަކަށް މަޢާފުކުރުމާ އެކު، އެއް ބަޔަކު އަނެއް ބަޔަކަށް ދީލަތިވެ، އިޙްސާންތެރިވެ، ތިޔަބައިމީހުންނަށް ލިބެންވާ ޙައްޤުތައް ވިއަސް ލިބި ނުގަނެ ދޫކޮށްލުމެވެ. ވީމާ، ތިޔަބައިމީހުންގެ މެދުގައި އެކަކު އަނެކަކުގެ މައްޗަށް އޮންނާންޖެހޭ އިޙްސާންތެރިކަން ހަނދާންނައްތައި ނުލައި، ތިމާމެން ދިނުން ވާޖިބުނޫން ތަކެތި އަނެކުންނަށް ދީ، ތިޔަބައިމީހުން އެއްބަޔަކު އަނެއް ބަޔަކަށް އިޙްސާންތެރިވާށެވެ!\nއަދި ހަމަކަށަވަރުން، اللهُ سُبحَانَهُ وَتَعَالَىއީ، ތިޔަބައިމީހުން ޢަމަލުކުރަމުން ދާ ގޮތް މޮޅަށް ދެކެވޮޑިގެންވާ އަދި ހެޔޮކޮށް ކަންތައްތައްކުރުމަށާއި މަޢާފުކުރުމުގެ މައްޗަށް ތިޔަބައިމީހުންނަށް ހިތްވަރުދެއްވާ، إِلٰهއެވެ. ވީމާ، ތިޔަބައިމީހުން ހެޔޮ ކަންތައްތައް ކުރުމަށް ގަދައަޅައި މަސައްކަތްކޮށް، ގިނަގިނައިން ހެޔޮ ކަންތައްތައްކޮށް، އެ ކަންކަމަށް ދަރުމަދެއްވުން އެދި، އެ إِلٰهގެ ޙަޟްރަތުގައި ދަންނަވައި އުޅޭށެވެ![152] \nދަންނާށެވެ! ބައެއް ޢިލްމުވެރީންގެ ނަޒަރުގައި ކާވެނީގެ ގޮށްޖެހުން އެ މީހެއްގެ އަތުގައިވާ މިހަކީ، ފިރިމީހާއެވެ. އަނެއްބައި ޢިލްމުވެރީންގެ ނަޒަރުގައި ކާވެނީގެ ގޮށްޖެހުން އެ މީހެއްގެ އަތުގައިވާ މިހަކީ، ވަލީވެރިޔާއެވެ. އިމާމު ޝާފިޢީގެ ރައުޔަކީ ފަހުން މިދެންނެވުނު ރައުޔެވެ.[153] ","[152] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[153] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(238) އޭ މުސްލިމުންނޭވެ! ފަރްޟު ނަމާދުތަކަށް ރައްކައުތެރިވުމާ އެކު، ކޮންމެ ނަމާދެއްމެ އެ ނަމާދެއްގެ ޝަރްޠުތަކާއި، ފަރްޟުތަކާއި، ރުކުންތަކާއި، ވާޖިބުތައް ފުރިހަމައަށް އަދާކޮށް، އެ ނަމާދެއްގެ ވަގުތުގައި އެ ނަމާދެއް އަދާކުރުން މަތީ، ތިޔަބައިމީހުން ދެމިތިބޭށެވެ! އަދި ވަކީން ޚާއްޞަކޮށް، އެ ނަމާދުތަކުގެ ތެރެއިން މެދު ނަމާދަށް ތިޔަބައިމީހުން ރައްކައުތެރިވާށެވެ! އަދި اللهُ سُبحَانَهُ وَتَعَالَىގެ ޙަޟްރަތަށް ކުއްތަންވެ، އެ إِلٰهއަށް ކިޔަމަންތެރިވެ، މަޑުމައިތިރިވެ، ބިރުވެތިވާ ޙާލު، ނަމާދުގައި ކޮޅަށް ތިބޭށެވެ![154]\nދަންނާށެވެ! ގިނަ މުފައްސިރުންގެ ނަޒަރުގައި މެދު ނަމާދަކީ ޢަޞްރު ނަމާދެވެ.","[154] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(239) އަދި ފަރްޟު ނަމާދު ފުރިހަމައަށް އަދާނުކުރެވޭ ފަދަ ބިރުވެރި ޙާލަތެއް ތިޔަބައިމީހުންނަށް ދިމާވެއްޖެ ނަމަ، ފައިމަގުގައި ހިނގަހިނގާ ތިބެގެން ނުވަތަ ދުވެދުވެ ތިބެގެން ނުވަތަ ސަވާރުވެ ތިބެގެން ވިއަސް، ތިޔަބައިމީހުން ފަރްޟު ނަމާދު ޤާއިމުކުރާށެވެ! އެއީ، ޢަދުއްވުންގެ ފަރާތުން ނުވަތަ އެ ނޫން ފަރާތަކުން ވިއަސް ދިމާވާ ބިރުވެރިކަމެއްގެ ސަބަބުންނެވެ.\nއަދި ނަމާދު ޤާއިމުކުރުން މަތީ ދެމިތިބުމަށް ރައްކައުތެރިވެ، އެއްވެސް ޙާލެއްގައި، ތިޔަބައިމީހުން ފަރްޟު ނަމާދެއް ދޫކޮށްނުލާށެވެ! އެ ގޮތަށް ނަމާދު ކުރާ އިރު، ޤިބްލައަށް ކުރިމަތިލައިގެން ތިބެ ނަމާދުކުރުމަށް ނުކުޅެދިއްޖެ ނަމަ، ކުޅަދާނަވީ ފަރާތަކަށް ކުރިމަތިލައިގެން ތިބެ ނަމާދުކުރާށެވެ! އަދި އިޝާރާތުން ނޫން އެހެން ގޮތަކަށް ނަމާދު ނުކުރެވޭފަދަ ޙާލަތެއް ދިމާވެއްޖެ ނަމަ، ނަމާދު ދޫކޮށްނުލައި، އިޝާރާތުން ވިއަސް ނަމާދުކުރާށެވެ! ދެން އެއަށްފަހު، ބިރުވެރިކަން ފިލައި އަމާންކަން ލިބިއްޖެ ނަމަ، އަމާންކަމުގެ ވަގުތުގައި ފަރްޟު ނަމާދު އަދާކުރުމަށް، އިސްލާމް ދީނުގައި އަންގަވައިފައިވާ ގޮތަށް، ތިޔަބައިމީހުން ނަމާދު ޤާއިމުކުރާށެވެ! އަދި رَسُولُ الله ﷺ ނަމާދުކުރެއްވި ގޮތާ ޚިލާފަށް ނަމާދުކޮށް، ނަމާދަށް އުނިއިތުރު ނުގެންނާށެވެ! އަދި ކޮންމެ ޙާލަތެއްގައިހުރެ، ނަމާދު ކުރިކަމުގައި ވިއަސް، اللهُ سُبحَانَهُ وَتَعَالَى ހަނދުމަކުރާށެވެ!\nއަދި ޙައްޤު ދީނަކީ ކޮބައިކަން ތިޔަބައިމީހުންނަށް ނޭނގި ވަނިކޮށް، ޙައްޤު ދީނުގެ މަގަށް މަގުދައްކަވައި، އަޅުކަންކުރުމާ ބެހޭ ޙުކުމްތަކާއި އެ ނޫން ވެސް ޝަރްޢީ ޙުކުމްތައް ނޭނގި ވަނިކޮށް، އެ ކަންކަން އެނގޭނޭ މަގު، اللهُ سُبحَانَهُ وَتَعَالَى ތިޔަބައިމީހުންނަށް ފަހިކޮށްދެއްވައި، ދީނުގެ ޙުކުމްތައް އުނގެނުމުގެ ހެޔޮ ތައުފީޤު ތިޔަބައިމީހުންނަށް ދެއްވިކަމަށް ޓަކައި، ގިނަގިނައިން އެ إِلٰهُ ހަނދުމަކޮށް، ތިޔަބައިމީހުން، އެ إِلٰهއަށް ޝުކްރުވެރިވާށެވެ![155] ","[155] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(240) އަދި ތިޔަބައިމީހުންގެ ތެރެއިން ބަޔަކު މަރުވެ ދުނިޔެ ދޫކޮށްފައި ދާއިރު، އެބައިމީހުންގެ އަނބީން ދުނިޔޭގައި ތިބި ކަމުގައި ވަނީ ނަމަ، އެބައިމީހުން މަރުވުމުގެ ކުރީން އެބައިމީހުންގެ ވާރުތަވެރީންނަށް، އެ އަނބީންގެ ޙައްޤުގައި ވަޞިއްޔަތްކުރާހުށިކަމެވެ! އެ ވަޞިއްޔަތަކީ، އެބައިމީހުން މަރުވާ ދުވަހުން ފެށިގެން ފުރިހަމަ އެއް އަހަރު ދުވަސް ވާނދެން، އެބައިމީހުންގެ ގެއިން އެ ކަނބަލުން ނުނެރުމަށާއި، އެ ކަނބަލުންގެ ކެއިން ބުއިމަށާއި އަންނައުނަށް ބޭނުންވާ ޚަރަދުބަރަދު ދިނުމަށް ކުރެވޭ ވަޞިއްޔަތެވެ. އެއީ، އެ ކަނބަލުންނަށް ލިބިފައިވާ ހިތާމައާއި މޮޅިވެރިކަން ދުރުކުރުމަށާއި، މަރުވި މީހާއަށް ހެޔޮކޮށް ކަންތައްތައްކޮށްދިނުމުގެ ގޮތުންނެވެ. އޭ މަރުވި މީހާގެ ވާރުތަވެރީންނޭވެ! ތިޔަބައިމީހުންގެ ގާތްތިމާގެ މީހަކު މަރުވާ އިރު އޭނާ ދޫކޮށްފައި ދާ އަނބީންނާ މެދު ދަންނާށެވެ!\nއޭނާގެ ފިރިމީހާ މަރުވި ދުވަހުން ފެށިގެން އެއް އަހަރު ފުރުމުގެ ކުރީގައި، އެ ކަނބަލުންގެ އަމިއްލަ އިޚްތިޔާރުގައި އެ ފިރިމީހާގެ ގެއިން އެ ކަނބަލުން ނުކުތުމަކީ، ތިޔަބައިމީހުން ފާފަވެރިވާނޭ ކަމެއް ނޫނެވެ. އަދި ޝަރްޢީ ހަމަތަކުގެ މަތީން، އެ ކަނބަލުން ކުރުން ހުއްދަ ކަންތައްތަކުގެ ތެރެއިން ކަމެއް އެ ކަނބަލުން ކުރުމަކީ، އެ ކަނބަލުންވެސް ފާފަވެރިވާނޭ ކަމެއް ނޫނެވެ. އަދި اللهُ سُبحَانَهُ وَتَعَالَىއީ، ރަސްވަންތަކަމާއި ވެރިކަމުގައި ގަދަކީރިތިވަންތަ، އަދި އަމުރުކުރައްވާ ކަންތައްތަކާއި، ނަހީކުރައްވާ ކަންތައްތަކާއި، ޝަރްޢުކުރައްވާ ހުރިހައި ކަމެއްގައި، ޙިކްމަތްވަންތަ إِلٰهއެވެ.[156] \nދަންނާށެވެ! ފިރިމީހާ މަރުވާ ދުވަހުން ފެށިގެން، ހަތަރު މަހާއި ދިހަ ދުވަސް ވާނދެން ޢިއްދައިގައި އިނުމަށް އަމުރުކުރެއްވި އާޔަތް ބާވައިލެއްވުމުން، މި އާޔަތުގައި ބަޔާންވެ ދިއަ ޙުކުމްވަނީ މަންސޫޚުވެފައެވެ. އަދި ވާރުތަ މުދަލާ ބެހޭ އާޔަތުގައި އަނބީންނަށް ލިބެންވާ މިންވަރު ވެސް ވަނީ ކަނޑައަޅުއްވައިފައެވެ. އެހެންކަމުން، އަނބީންނަށް ޓަކައި އެއްވެސް ވަޞިއްޔަތެއްކުރުން ފިރީންނަށް ހުއްދަވެގެނެއް ނުވެއެވެ. رَسُولُ اللهُ سُبحَانَهُ وَتَعَالَى ޙަދީޘުކުރެއްވިއެވެ. «إِنَّ اللهَ قَدْ أَعْطَى كُلَّ ذِي حَقٍّ حَقَّهُ، أَلاَ لاَ وَصِيَّةَ لِوَارِثٍ»[157] މާނައީ: ”ހަމަކަށަވަރުން، ޙައްޤު ލިބެންވާ ކޮންމެ މީހަކަށްމެ، އެ މީހަކަށް ލިބެންވާ ޙައްޤު، اللهُ سُبحَانَهُ وَتَعَالَى ވަނީ ދެއްވައިފައެވެ. ވީމާ، ވާރުތަމުދަލުން ލިބެންވާ މީހަކަށް އެ މުދަލުން ދިނުމަށް ވަޞިއްޔަތްކުރުމެއް ނުވާ ކަން ތިޔަބައިމީހުން ދަންނާށެވެ!“","[156] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[157] رَوَاهُ التِّرْمِذِيُّ فِي سُنَنِهِ وَصَحَّحَهُ الأْلْبَانِي"],["(241) އަދި ވަރިކުރެވޭ އަންހެނުންނަށް ވެދެވޭ އެހީއެއްގެ ގޮތުގައި، ފައިދާލިބިގަނެވޭ ފަދަ، ރަނގަޅު ކޮންމެވެސް އެއްޗެއް، ހެޔޮގޮތުގައި އެ ކަނބަލުންނަށް ދިނުމަކީ، اللهُ سُبحَانَهُ وَتَعَالَى ގެ އަމުރުފުޅުތަކަށް ކިޔަމަންވެ، އެ إِلٰهُ ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާ މީހުންގެ މައްޗަށް އޮތް ޝަރްޢީ ޙައްޤެކެވެ.[158]\nދަންނާށެވެ! ބަޔާންވެދިޔަ އެހީއަކީ، އިސްލާމީ ޝަރީޢަތުގައިވާ ރިވެތި އުޞޫލުތަކާއި އެ ބަޔެއްގެ އާދަކާދައާ އެއްގޮތްވާ ގޮތުގެ މަތީން، އެ މީހެއްގެ ފޯރުންތެރިކަން ހުރި މިންވަރަކުން، ދީލަތިކަމާ އެކު އެ ކަނބަލުންނަށް ވެދޭންޖެހޭ އެހީއެކެވެ. އެއީ، ވަރިކުރުމުގެ ސަބަބުން އެ ކަނބަލުންނަށް ލިބުނު ދެރަކަމާއި، މޮޅިވެރިކަމާއި، ރުޅިވެރިކަން ދުރުކޮށްދިނުމުގެ ގޮތުން އެ ކަނބަލުންނަށް ދެވޭ އެއްޗެކެވެ.[159] ","[158] تَفْسِيرُ تَيْسِيرِ الْكَرِيمِ الرَّحْمَنِ لِلإمَامِ عَبْدِ الرَّحْمَنِ السَّعْدِي\n[159] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(242) އޭ މުއުމިނުންނޭވެ! އަނބީންނާ އަދި ދަރީންނާ މެދު ތިޔަބައިމީހުން ކަންތައް ކުރާންވީ ގޮތުގެ ޙުކުމްތައް، اللهُ سُبحَانَهُ وَتَعَالَى ތިޔަބައިމީހުންނަށް ސާފުކޮށް އަންގަވައި ބަޔާންކޮށްދެއްވި ފަދައިން، އިސްލާމީ ޝަރީޢަތުގެ އިންތަކާއި، ޙަލާލު ކަންތައްތަކާއި، ޙަރާމް ކަންތައްތަކާއި، ދުނިޔެއާއި އާޚިރަތުގައި ތިޔަބައިމީހުންނަށް ފައިދާ ލިބެނިވި ކަންތައްތަކާއި، އެ ކަންތައްތަކުގެ ޙުކުމްތައް ވެސް، އެ إِلٰهُ، ތިޔަބައިމީހުންނަށް ސާފުކޮށް އަންގަވައި ބަޔާންކޮށްދެއްވަތެވެ. އެއީ، ތިޔަބައިމީހުން އެ ކަންކަމާ މެދު ވިސްނައި، ފިކުރުކޮށް، އެ ޙުކުމްތަކަށް ޢަމަލުކުރުމަށް ޓަކައެވެ.[160]","[160] تَفْسِيرُ تَيْسِيرِ الْكَرِيمِ الرَّحْمَنِ لِلإمَامِ عَبْدِ الرَّحْمَنِ السَّعْدِي"],["(243) އޭ ރަސޫލާއެވެ! މަރަށް ބިރުން އެބައިމީހުންގެ ރަށާއި ގޯތިގެދޮރު ދޫކޮށް، ދުވެފިލާން އުޅުނު އެތައް ހާސް ބައެއްގެ ޚަބަރު، އިބަ ރަސޫލާއަށް ލިބިވަޑައިގެންފައިނުވޭތޯއެވެ؟ އެބައިމީހުން ގޯތިގެދޮރު ދޫކޮށް ނުކުތީ، ޠާޢޫނުގެ ނުރައްކައުތެރި ވަބާއިން ނުވަތަ ހަނގުރާމައިގެ ނުރައްކަލުން ސަލާމަތްވުމަށް ޓަކައެވެ. އެބައިމީހުން އެ ގޮތަށް ކަންތައްތައް ކުރުމުން، اللهُ سُبحَانَهُ وَتَعَالَى އެބައިމީހުންނަށް އަމުރުކުރެއްވިއެވެ. ”ތިޔަބައިމީހުން އެންމެން މަރުވާށެވެ!“ ދެން، އެ އަމުރުފުޅު ހަމަ އައުމާ އެކު، އެބައިމީހުން އެންމެން އެއްފަހަރާ މަރުވިއެވެ.\nދަންނާށެވެ! އެބައިމީހުންނާ މެދު، اللهُ سُبحَانَهُ وَتَعَالَى އެ ކަން އެ ގޮތަށް ލެއްވީ، އެ إِلٰهُގެ މިންވަރުފުޅަށް ނުރުހި ފިލާންއުޅުމުން އެބައިމީހުންނަށް ދެއްވި ޢުޤޫބާތެއްގެ ގޮތުގައެވެ. ދެން އެއަށްފަހު، الله سُبحَانَهُ وَتَعَالَى އެބައިމީހުން އެންމެން ދިރުއްވިއެވެ. އެއީ، އެބައިމީހުންނަށް ޓަކައި، އެ إِلٰهُ ކަނޑައަޅުއްވައިފައިވާ އަޖަލު ހަމަވެއްޖައުމަށް ދާނދެން، އެބައިމީހުން ދިރި ދުނިޔޭގައި ލެހެއްޓެވުމަށެވެ. އަދި އެ ޙާދިޘާއިން އެބައިމީހުން ޢިބްރަތް ލިބިގަނެ، ތައުބާވުމަށް ފުރްޞަތުދެއްވުމަށް ޓަކައި ވެސް މެއެވެ. ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންނަށް ގިނަގުނަ ނިޢުމަތްތައް ދެއްވާ، އެބައިމީހުންގެ މައްޗަށް ނުހަނު އޯގާވަންތަ، ދީލަތިވަންތަކަމުގެ ވެރި إِلٰهُ ކަން ކަށަވަރެވެ.\nނަމަވެސް، އެ إِلٰهُގެ އަޅުންގެތެރެއިން ގިނަ މީހުންނަކީ، އެ إِلٰهُ ދެއްވާ ގިނަގުނަ ނިޢުމަތްތަކަށް ޝުކްރުއަދާކުރާ މީހުންނެއް ނޫނެވެ.[161] ","[161] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(244) އޭ މުސްލިމުންނޭވެ! اللهُ سُبحَانَهُ وَتَعَالَىގެ ކަލިމަފުޅު މަތިވެރިކޮށް، އެ إِلٰهُގެ ދީނަށް ނަޞްރުދިނުމަށް ޓަކައި، އެ إِلٰهُގެ މަގުގައި ތިޔަބައިމީހުން ކާފިރުންނާ ހަނގުރާމަކުރާށެވެ! އަދި ހަމަކަށަވަރުން، اللهُ سُبحَانَهُ وَتَعَالَىއީ، ތިޔަބައިމީހުން ދައްކާ ހުރިހައި ވާހަކަތަކެއް މޮޅަށް އައްސަވާވޮޑިގެންވާ، ތިޔަބައިމީހުންގެ ހިތުތެރޭގައި ފޮރުވިފައިވާ ނިޔަތާއި ތިޔަބައިމީހުން ކުރާ ހުރިހައި ކަމެއް މޮޅަށް ދެނެވޮޑިގެންވާ إِلٰهއެވެ. ވީމާ، ތިޔަބައިމީހުން ކުރާ ޢަމަލުތަކުގެ ފުރިހަމަ ޖަޒާ، އެ إِلٰهُ ތިޔަބައިމީހުންނަށް ދެއްވާނޭ ކަން ތިޔަބައިމީހުން ދަންނާށެވެ![162]","[162] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرِ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(245) ތިޔަބައިމީހުންނަށް اللهُ سُبحَانَهُ وَتَعَالَى ދެއްވާނޭ ނިޢުމަތާއި ޘަވާބަށް އެދި، ތެދު ނިޔަތަކާ އެކު، އެ إِلٰهُގެ މަގުގައި ހޭދަކޮށް، ދީލަތި ދަރަންޏަކުން، އެ إِلٰهއަށް ދަރަނިދޭނީ ފަހެ ކާކުހެއްޔެވެ؟ ފަހެ، اللهُ سُبحَانَهُ وَتَعَالَىގެ މަގުގައި އެ މީހަކު ހޭދަކުރި އެއްޗެއްގެ އެތައް ގުނައެއް އިތުރަށް، އެ إِلٰهُ އެ މީހަކަށް ނިޢުމަތާއި ޘަވާބު ދެއްވާނެތެވެ. އަދި އެ ނިޢުމަތާއި ޘަވާބު ހިމަނައި ނުގަނެވޭނެތެވެ. ވީމާ، އެއްވެސް ބެލުމަކާނުލައި ކުޑަވެސް ހިފެހެއްޓުމެއް ނެތި، ތެދުވެރިކަމާއި ދީލަތިކަމާ އެކު، اللهُ سُبحَانَهُ وَتَعَالَىގެ މަގުގައި ހޭދަކުރުމަށް ތިޔަބައިމީހުން ޖެހިލުންނުވާށެވެ!\nއެހެނީ، ހަމަކަށަވަރުން، އަޅުތަކުންނަށް ރިޒްޤު ދެއްވަނީ اللهُ سُبحَانَهُ وَتَعَالَىއެވެ. އަދި، އެ إِلٰهُ އެދިވޮޑިގަތް ބަޔަކަށް ރިޒްޤު ތަނަވަސްކުރައްވައި، އެދިވޮޑިގަތް ބަޔަކަށް ރިޒްޤު ދަތިކުރައްވަތެވެ. ދަންނާށެވެ! އެ ކަމުގެ ޙިކްމަތް މޮޅަށް ދެނެވޮޑިގެންވަނީ، اللهُ سُبحَانَهُ وَتَعَالَىއެވެ. އެ ކަމުގެ ޙިކްމަތް އެއްވެސް މީހަކަށް ނޭނގޭނެތެވެ. އަދި މަރުވުމަށް ފަހު، ތިޔަބައިމީހުން އެނބުރި ރުޖޫޢަކުރެއްވޭހުށީ، ހަމަ އެ إِلٰهُގެ ޙަޟްރަތަށެވެ. ދެން، ދުނިޔޭގައި ތިޔަބައިމީހުން ކުޅަ ޢަމަލުތަކަށް ލިބުން ޙައްޤު ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.[163] ","[163] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(246) އޭ ރަސޫލާއެވެ! مُوسَى عَلَيهِ السَّلَامُގެ ޒަމާނަށް ފަހު، އިސްރާއީލުގެ ދަރީންގެ ތެރޭގައި ހުންނެވި ނަބިއްޔަކަށް، އެބައިމީހުންގެ ތެރޭގައި އުޅުނު ޢިއްޒަތްތެރީންނާއި މާތް މީހުން ދެންނެވި ވާހަކަތައް ދެންނެވި ހިނދު ކަންތައް ހިނގައިދިއަ ގޮތުގެ ޚަބަރު، އިބަ ރަސޫލާއަށް އެނގިވަޑައިގެންފައި ނުވޭތޯއެވެ؟ އެ ހިނދު، އެބައިމީހުން އެ ނަބިއްޔާއަށް ދެންނެވިއެވެ. އަޅުގަނޑުމެން އެ ރަސްކަލެއްގެ ޤިޔާދަތުގެ ދަށުގައި ތިބެ، اللهُ سُبحَانَهُ وَتَعَالَىގެ މަގުގައި ހަނގުރާމަކުރުމަށް، އަޅުގަނޑުމެންނަށް ޓަކައި ރަސްކަލަކު އިސްކޮށްދެއްވާށެވެ!\nމި ފަދައިން އެބައިމީހުން ދެންނެވުމުން، އެ ނަބިއްޔާ އެބައިމީހުންނަށް ވިދާޅުވިއެވެ. ”اللهُ سُبحَانَهُ وَتَعَالَىގެ މަގުގައި ކާފިރުންނާ ހަނގުރާމަކުރުން، ތިޔަބައިމީހުންގެ މައްޗަށް، އެ إِلٰهُ ފަރްޟުކުރައްވައިފި ނަމަ، ތިޔަބައިމީހުންގެ ކިބައިގައި ހުރި ފިނޑިކަމުގެ ސަބަބުން ތިޔަބައިމީހުން، އެ إِلٰهއަށް އުރެދި ހަނގުރާމަނުކޮށް، ހަނގުރާމައިގެ މައިދާނުން ދުވެފިލައިފާނޭ ކަމަށް، ތިމަން ނަބިއްޔާ ބިރުގަނެއެވެ. ވީމާ، ތިޔަބައިމީހުންގެ ޢަދުއްވުންނާ ބައްދަލުކުރުމަށާއި ބަލާ މުޞީބާތް ކުރިމަތިލުމަށް ތިޔަބައިމީހުން އަވަސްވެ ނުގަންނާށެވެ!“\nމި ފަދައިން އެ ނަބިއްޔާ ވިދާޅުވުމުން، އެ ނަބިއްޔާ އެ ކުރެއްވީ ކުށް ހީފުޅެއް ކަން ބަޔާންކޮށްދިނުމުގެ ގޮތުން އެބައިމީހުން ދެންނެވިއެވެ. ”اللهُ سُبحَانَهُ وَتَعَالَىގެ މަގުގައި ހަނގުރާމަނުކޮށް އަޅުގަނޑުމެން ދުވެފިލާންޖެހޭނީ ކޮން ސަބަބަކާހުރެތޯއެވެ؟ ހަމަކަށަވަރުން، އަޅުގަނޑުމެންގެ ޢަދުއްވުންވަނީ އަޅުގަނޑުމެންގެ މުދާތައް ފޭރިގަނެ، އަޅުގަނޑުމެންގެ ތެރެއިން އެއް ބަޔަކު ޤަތުލުކޮށް، އަނެއް ބަޔަކު ހައްޔަރުކޮށް، ދެން ތިބި މީހުން ނިކަމެތިކޮށްފައެވެ. އަދި އަޅުގަނޑުމެން މި ތިބީ އަޅުގަނޑުމެންގެ ގޯތިގެދޮރުން ނެރެލެވި އަޅުގަނޑުމެންގެ ޅަ ދަރީންނާ ވެސް ވަކިކުރެވިފައެވެ. އަދި އަޅުގަނޑުމެންނަށް މި ފަދަ ނިކަމެތިކަން ލިބުމަށް ފަހުގައި ވެސް، اللهُ سُبحَانَهُ وَتَعَالَىގެ މަގުގައި ހަނގުރާމަނުކޮށް އަޅުގަނޑުމެން މައިދާނުން ދުވެފިލައިފާނޭ ކަމަށް ތިޔަ ހީފުޅުކުރައްވަނީ ކީއްވެގެންތޯއެވެ؟ ޝައްކެއްނެތެވެ. އަޅުގަނޑުމެން މި ތިބީ، ދުޝްމަނުންގެ އަތްދަށުން އަޅުގަނޑުމެންގެ ވަޠަން މިނިވަންކޮށް، އެބައިމީހުންގެ އަތްދަށުގައި ހައްޔަރުވެފައިވާ އަޅުގަނޑުމެންގެ އަޚުން ސަލާމަތްކުރުމަށް ޓަކައި ހަނގުރާމަކުރުމަށް ތައްޔާރަށެވެ.“\nނަމަވެސް، އެބައިމީހުން އެ އެދުނުގޮތުގެ މަތީން، އެބައިމީހުންގެ މައްޗަށް ރަސްކަލަކު ޢައްޔަންކުރައްވައި، އެ ރަސްގެފާނުގެ ޤިޔާދަތުގެ ދަށުގައި ހަނގުރާމަކުރުން އެބައިމީހުންގެ މައްޗަށް ފަރްޟުކުރެއްވުމުން، އެބައިމީހުންގެ ތެރެއިން އިޚްލާޞްތެރި މަދު ބަޔަކު މެނުވީ، އެހެން އެންމެން އެ އަމުރުފުޅަށް ފުރަގަސްދީ، ފިނޑިވެ، ހަނގުރާމަކުރުން ދޫކޮށް، ޖިހާދުގެ މައިދާނުން ދުވެފިލީއެވެ. ދަންނާށެވެ! އެބައިމީހުން އެ ކަންތައްކުރީ އެބައިމީހުންގެ ތެރޭގައި ހުންނެވި ނަބިއްޔާގެ އަރިހުގައި އެބައިމީހުން ދެންނެވި ދެންނެވުމާ މުޅީން ޚިލާފަށެވެ. އަދި ހަނގުރާމަކުރުމަށް ކުރި ވަޢުދާ ޚިލާފުވެ، އެ ވަޢުދު އުވައިލައި އަމިއްލަ ނަފްސަށް އަނިޔާވެރިވި މީހުންގެ ގޮތް، اللهُ سُبحَانَهُ وَتَعَالَى މޮޅަށް ދެނެވޮޑިގެންވެތެވެ.[164] \nދަންނާށެވެ! مُوسَى عَلَيهِ السَّلَامُގެ ޒަމާނަށް ފަހު، އިސްރާއީލުގެ ދަރީންގެ ތެރޭގައި ހުންނެވި ނަބިއްޔަކީ شَمْعُونُ عَلَيهِ السَّلَامُއެވެ.[165] ","[164] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[165] التَّفْسِيرُ الْمُيَسَّرُ لِلدَّكْتُورِ عَائِضِ الْقَرْنِي"],["(247) އަދި އިސްރާއީލުގެ ދަރީންގެ ތެރޭގައި އެ ވަގުތު ހުންނެވި ނަބިއްޔާ، شَمْعُونُ عَلَيهِ السَّلَامُ އެބައިމީހުންނަށް ވިދާޅުވިއެވެ. ”ތިޔަބައިމީހުން ތިޔަ އެދުނު ފަދައިން، ތިޔަބައިމީހުންގެ ރަސްކަލަކީ طَالُوتُ ކަމުގައި، اللهُ سُبحَانَهُ وَتَعَالَى ކަނޑައަޅުއްވައި ނިންމަވައިފި ކަން ކަށަވަރެވެ.“\nމި ފަދައިން އެ ނަބިއްޔާ ވިދާޅުވުމުން، އެބައިމީހުންގެ ތެރޭގައި ތިބި ބޮޑުންގެ މީހުން، އެ ނަބިއްޔާއަށް ދެންނެވިއެވެ. ”ރަސްމަތިފުށުން ނުވަތަ ނަބިއްޔުންގެ ދަރިފަސްކޮޅުން އައިސްފައިވާ މީހަކު ނޫން މީހަކަށް ރަސްކަން ލިބުން ޙައްޤުވެގެން ވަނީ، ކިހިނަކުންތޯއެވެ؟ طَالُوتއަކީ، އެ ފަދަ މީހެއް ނޫނެވެ. އެއާ ޚިލާފަށް، އަޅުގަނޑުމެންނަކީ، ރަސްމަތިފުށުން އަދި ނަބިއްޔުންގެ ދަރިފަސްކޮޅުން އައިސްތިބި ބަޔަކު ކަމުގައިވާ އިރު، ރަސްކަންކުރުމަށް، އޭނާއަށް ވުރެން ޙައްޤުކަން ބޮޑީ އަޅުގަނޑުމެންނެވެ. އަދި އޭނާއަކީ މުދައުވެރިކަމުގެ ގޮތުން ވެސް ތަނަވަސްކަން ލިބިފައިވާ މީހެއް ނޫނެވެ.“\nމި ފަދައިން އެބައިމީހުން ދެންނެވުމުން، އަނެއްކާ ވެސް އެ ނަބިއްޔާ އެބައިމީހުންނަށް ވިދާޅުވިއެވެ. ކަންތައް ހުރީ ތިޔަ ފަދައިން ކަމުގައި ވިއަސް، اللهُ سُبحَانَهُ وَتَعَالَىގެ އަޅުތަކުންގެ ކަންތައްތައް އެ إِلٰهُ މޮޅަށް ދެނެވޮޑިގެންވުމާ އެކު، ހަމަކަށަވަރުން، އެ إِلٰهُ ވަނީ، ތިޔަބައިމީހުންގެ ރަސްކަލަކުކަމުގައި طَالُوتُ އިޚްތިޔާރުކުރައްވައި އޭނާއަށް ރަސްކަން ދެއްވައިފައެވެ. އަދި އެ إِلٰهُ ވަނީ، ރަސްކަމާ އެކަށޭނަ ޢިލްމާއި ޢަދުއްވުންނާ ހަނގުރާމަކުރުމުގެ ކުޅަދާނަކަމާއި ހުނަރުވެރިކަން، ތިޔަބައިމީހުންނަށް ވުރެ އިތުރަށް طَالُوتއަށް ދެއްވައިފައެވެ. އަދި ހެދިހުރި ހަށިގަނޑުގެ ގޮތުން ވެސް، ތިޔަބައިމީހުންނަށް ލިބިފައިނުވާ ގަދަފަދަކަމާއި ބާރު އޭނާއަށް ދެއްވައިފައި ވޭމެއެވެ. ދަންނާށެވެ! اللهُ سُبحَانَهُ وَتَعَالَىއީ، ހުރިހައި ރަސްކަމަކާއި ވެރިކަމަކާ އަދި ހުރިހައި ކަމެއްގެ ވެރި ރަސްވަންތަ إِلٰهއެވެ. ވުމާއެކު، އެ إِلٰهُގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި އަޅަކަށް، އެ إِلٰهُ ރަސްކަން ދެއްވަތެވެ.\nއަދި اللهُ سُبحَانَهُ وَتَعَالَىއީ، ދެއްވުމުގައި ނުހަނު ދީލަތިވަންތަ ތަނަވަސްވަންތަ، ހުރިހައި ކަމެއްގެ ޙަޤީޤަތް މޮޅަށް ދެނެވޮޑިގެންވާ إِلٰهއެވެ. އެހެންކަމުން، އެއްވެސް ކަމެއް އެ إِلٰهއަށް ފޮރުވި ވަންހަނާވެގެނެއް ނުވެއެވެ.[166] ","[166] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(248) އަދި އެބައިމީހުންގެ ނަބިއްޔާ އެބައިމީހުންނަށް ވިދާޅުވިއެވެ. ހަމަކަށަވަރުން، طَالُوتއަށް ރަސްކަން ދެއްވިކަމުގެ ޢަލާމާތެއްގެ ގޮތުން، ތިޔަބައިމީހުންގެ ޢަދުއްވުން ތިޔަބައިމީހުންގެ އަތުން ނިގުޅައިގެންފައިވާ ފޮށި ތިޔަބައިމީހުންގެ ގާތަށް އައުން ވެއެވެ. އަދި ތިޔަބައިމީހުންގެ ސާހިބުވަންތަ إِلٰهُގެ ޙަޟްރަތުން، ތިޔަބައިމީހުންގެ ތެރޭގައިވާ އިޚްލާޞްތެރި މުއުމިނުންނަށް ދެއްވާ ހިތްހަމަޖެހުމާއި، ސާބިތުކަމާއި، އަމާންކަމާއި، مُوسَىعَلَيهِ السَّلَامُއާއި هَارُونُعَلَيهِ السَّلَامُގެ އާލުން ދޫކުރައްވައިފައިވާ ބައެއް ތަކެތި އެ ފޮށީގެ ތެރޭގައި ވެއެވެ. އެއީ، ތައުރާތު ލިއުއްވިފައިވާ ފިލާގެ އެތިއެތިކޮޅުތަކަކާއި، ކުނޑިތަކަކާއި، مُوسَىعَلَيهِ السَّلَامُގެ އަސާކޮޅާއި، ބައެއް ފޭރާންކޮޅުތަކާ އަދި ބަނީ އިސްރާއީލުންގެ ބައެއް ރަސޫލުން ގެންގުޅުއްވި އެ ނޫން ވެސް ބައެއް ތަކެއްޗެވެ. އަދި އެ ފޮށި އުފުއްލަވައިގެން ގެންނަވައި، طَالُوتُގެ އަރިހުގައި ބަހައްޓަވާނީ މަލާއިކަތުންނެވެ.\nއޭ އިސްރާއީލުގެ ދަރީންނޭވެ! مُوسَىعَلَيهِ السَّلَامُ އާއި هَارُونُعَلَيهِ السَّلَامُ ތިޔަބައިމީހުންގެ ތެރެއަށް ދޫކުރައްވައިފައި ވަޑައިގެންނެވި ބައެއް ތަކެތި ރައްކައުކުރެވިފައިވާ ފޮށި ހިއްޕަވައިގެން މަލާއިކަތުން ވަޑައިގަންނަވައި، ފައުޅުވެ ފެންނަ ގޮތުގައި طَالُوتُގެ އަރިހުގައި އެ ފޮށި ބެހެއްޓެވުމަކީ، طَالُوتُ ރަސްކަމަށް އިޚްތިޔާރުކުރެއްވުނީ، اللهُ سُبحَانَهُ وَتَعَالَىގެ އަމުރުފުޅަށް ކަން ތިޔަބައިމީހުންނަށް ޔަޤީންވެ ކަށަވަރުވާ ފަދަ، ސާފު ހެއްކެކެވެ. އެއީ، اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ ރަސޫލުން ގެންނެވި ރިސާލަތު ތެދުކުރާ ބަޔަކު ކަމުގައި ތިޔަބައިމީހުން ވަނީނަމައެވެ.[167] ","[167] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(249) ދެން، طَالُوتُގެ ރަސްކަން އެބައިމީހުން ޤަބޫލުކުރުމަށްފަހު، طَالُوتُ އޭނާގެ ލަޝްކަރައިގެން އެބައިމީހުންގެ ޢަދުއްވުންނާ ހަނގުރާމަކުރެއްވުމަށް ނުކުމެވަޑައިގަތެވެ. އެ ވަގުތު طَالُوتُގެ ލަޝްކަރުގެ މީހުންނަށް އޭނާ ވިދާޅުވިއެވެ. ހަމަކަށަވަރުން، اللهُ سُبحَانَهُ وَتَعَالَى ތިޔަބައިމީހުންގެ ކެތްތެރިކަން ހުރި މިންވަރު އިމްތިޙާނުކުރައްވާނެތެވެ. އެ އިމްތިޙާނަކީ، ކުރިމަތީން އަންނަ ކޯރު ހުރަސްކޮށް ތިޔަބައިމީހުން ދިއުމުގެ ތެރޭގައި، މުއުމިނުންނާއި މުނާފިޤުން ވަކިކުރެއްވުމުގެ ގޮތުން، اللهُ سُبحَانَهُ وَتَعَالَى ކުރައްވާ އިމްތިޙާނެކެވެ.\nވީމާ، ތިޔަބައިމީހުންގެ ތެރެއިން މީހަކު އެ ކޯރުން ފެން ބޮއިފި ނަމަ، އެ މީހަކީ އަހުރެންނަށް ވަފާތެރި މީހުންގެ ތެރެއިންވާ މީހެއް ނޫނެވެ. އަދި އެ ކޯރުން ފެން ނުބުއި މީހަކީ، އަހުރެންނަށް ވަފާތެރި، އަހުރެންގެ އަމުރަށް ކިޔަމަންވާ އަދި ޖިހާދުކުރުމުގެ ކެރިކުޅަދާނަކަން ލިބިހުރި މީހެކެވެ. އަދި ހަމަ އެ ފަދައިންމެ، ހޫނުގަދަކަމުން ފެނަށް ކެތްނުކުރެވިގެން ތިމާގެ އަތްގޮށީން ނެގޭހައި ކުޑަ ފެންފޮދެއް އެ ކޯރުން ބުއިމަކީ ވެސް، އަހުރެންގެ އަމުރަށް ކިޔަމަންވުމުގެ ތަރަހައިން ތިޔަބައިމީހުން ބޭރުވާނޭ ކަމެއް ނޫނެވެ. ދެން އެއަށްފަހު، އެ ކޯރާ ހަމަވުމުން، އެބައިމީހުންގެ ތެރޭގައި ތިބި ކެތްތެރި މަދު ބަޔަކު މެނުވީ، އެހެން އެންމެން طَالُوتُގެ އަމުރުފުޅަށް ކިޔަމަންތެރިނުވެ، ބަނޑުފުރޭހައި ވަރަށް، އެ ކޯރުން ފެންބޮއި، ހަނގުރާމަކުރުމަށް ނުކުޅެދި ފަސްޖެހުނެވެ.\nވުމާއެކު، ކޯރު ހުރަސްކޮށް، ޢަދުއްވުންނާ ބައްދަލުކޮށް ހަނގުރާމަކުރުމަށް ޓަކައި ކުރިއަށް ދިއައީ، އީމާންކަން މަތީ ސާބިތުވެ، طَالُوتُގެ އަމުރުފުޅަށް ކިޔަމަންވެގެން ތިބި، މަދު މީސްކޮޅެކެވެ. އެ ވަގުތު، އެ މަދު މީސްކޮޅަށް އެބައިމީހުންގެ ޢަދުއްވުންގެ ލަޝްކަރުގެ ގިނަކަމާއި، އެބައިމީހުންގެ އަތުގައި ހުރި ހަތިޔާރުތަކުގެ ގިނަކަމާއި ވަރުގަދަކަން ފެނުނު ހިނދު، އޭގެ ތެރެއިން ބައެއް މީހުން ބުންޏެވެ. ”جَالُوتއާއި އޭނާގެ ގަދަފަދަ ލަޝްކަރާ ހަނގުރާމަކުރުމުގެ ކުޅަދާނަކަމެއް، މިއަދު ތިމަންމެންނަކަށް ލިބިގެނެއް ނުވެއެވެ.“ އެ ފަދައިން އެބައިމީހުން ބުނުމުން، اللهُ سُبحَانَهُ وَتَعَالَىގެ ގަދަކީރިވަންތަކަމާއި ކަށަކުޅަދުންވަންތަކަން އެބައިމީހުންނަށް ހަނދާންކޮށްދީ، ހަނގުރާމައިގެ މައިދާނުގައި ސާބިތުވެތިބުމަށް އެބައިމީހުންނަށް ހިތްވަރުދެމުން، ޤިޔާމަތް ޤާއިމުވާ ދުވަހުން، اللهُ سُبحَانَهُ وَتَعَالَى އާ ބައްދަލުވާނޭ ކަން ޔަޤީންކުޅަ ތެދުވެރި މުއުމިނުން ބުންޏެވެ.\n”ޢަދަދުގެ ގޮތުން ކިތަންމެ މަދުކަމުގައި ވިއަސް، ހަނގުރާމައިގެ މައިދާނުގައި ކެތްތެރިކަމާއި ސާބިތުކަމާ އެކު ތިބެ ހަނގުރާމަކުރި، މުއުމިނުންގެ ކިތައްކިތައް ލަޝްކަރު، ޢަދަދުގެ ގޮތުން މާގިނަ މީހުން ތިބި ލަޝްކަރުތަކެއްގެ މައްޗަށް، اللهُ سُبحَانَهُ وَتَعَالَىގެ އިޛްނަފުޅާއި އަމުރުފުޅާ އެކު، ގަދަވެ ފަތަޙަހޯދައިފައި ނުވޭހެއްޔެވެ؟ ދަންނާށެވެ! اللهُ سُبحَانَهُ وَتَعَالَى ވޮޑިގެންވަނީ، ހިތްވަރުގަދަ ކެތްތެރި މުއުމިނުންނާ އެކުގައެވެ. އަދި އެ ފަދަ ކެތްތެރި މުއުމިނުންނަށް ނަޞްރުދެއްވައި، އެ إِلٰهُ ރުހިވޮޑިގަންނަވާ މަގުން ހިނގުމުގެ ތައުފީޤު އެބައިމީހުންނަށް ދެއްވަނީ، އެ إِلٰهއެވެ.“[168] ","[168] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(250) އަދި طَالُوتُގެ އަމުރުފުޅަށް ކިޔަމަންވެ، އޭނާގެ އަރިހުގައި ކޯރު ހުރަސްކޮށް، އަނެއް ފަރާތަށް ދިއަ މުއުމިނުންގެ މަދު މީސްކޮޅު، ހަނގުރާމައިގެ ނުރައްކައުތެރި މައިދާނުގައި جَالُوْتއާއި އޭނާގެ ގަދަފަދަ ލަޝްކަރާ ބައްދަލުކޮށް މުޤާބަލާކުރުމަށް ޓަކައި ނުކުތް ހިނދު، اللهُ سُبحَانَهُ وَتَعَالَىގެ ޙަޟްރަތަށް ރުޖޫޢަވެ މަޑުމޮޅިކަމާއި، ނިކަމެތިކަމާއި، ބިރުވެތިކަމާ އެކު، އެ إِلٰهއަށް ދުޢާކޮށް ދެންނެވިއެވެ. ”އޭ އަޅަމެންގެ ސާހިބުވަންތަ إِلٰهއެވެ! އަޅަމެންގެ މައްޗަށް ކެތްތެރިކަމުގެ ވާރޭ ވެއްސަވައި، އަޅަމެންގެ ހިތްތައް ކެތްތެރިކަމުން ފުރުއްވާނދޭވެ! އަދި ހަނގުރާމައިގެ މައިދާނުގައި އަޅަމެންގެ ފައިތިލަތައް ސާބިތުކުރައްވައި، އަޅަމެންނަށް ގަދަކަން ދެއްވާނދޭވެ!\nއަދި ޢަދުއްވުންނާ ދެކޮޅަށް ކުރެވޭ މި ހަނގުރާމައިގައި ޢަދުއްވުން ދެކެ ބިރުން އަޅަމެންގެ ފައިތިލަތައް ލޮޅި، ހަނގުރާމައިގެ މައިދާނުން ދުވެފިލާ ބަޔަކު ކަމުގައި އަޅަމެން ނުލައްވާނދޭވެ! އަދި، އިބަ إِلٰهُގެ ވާގިވެރިވަންތަކަމާއި އެހީތެރިވަންތަކަމުން، ކާފިރުންގެ މައްޗަށް އަޅަމެންނަށް ނަޞްރާއި ފަތަޙަދެއްވާނދޭވެ!“[169] ","[169] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(251) ފަހެ، اللهُ سُبحَانَهُ وَتَعَالَىގެ އިޛްނަފުޅާ އެކު، މުއުމިނުންގެ އެ މަދު މީސްކޮޅު، ޢަދުއްވުންގެ ގަދަފަދަ ލަޝްކަރާއި އެ ލަޝްކަރުގެ ވެރިއާ جَالُوتُ ބަލިކޮށް އެ ލަޝްކަރު ވިއްސިވިހާލިކޮށްލިއެވެ. އަދި طَالُوتُގެ ލަޝްކަރުގައި ހުންނެވި ގަދަފަދަ ޒުވާނަކު ކަމުގައިވާ، دَاؤودُ عَلَيهِ السَّلَامُގެ އަތްޕުޅުން ޢަދުއްވުންގެ ލަޝްކަރުގެ ވެރިޔާ، جَالُوتُ ޤަތުލުކުރެއްވިއެވެ. އެއަށްފަހު، دَاودُعَلَيهِ السَّلَامُއަށް ރަސޫލުކަމާއި ރަސްކަންދެއްވައި، އިސްރާއީލުގެ ދަރީންގެ ތެރެއަށް، اللهُ سُبحَانَهُ وَتَعَالَىއެ ރަސޫލާ ފޮނުއްވިއެވެ. އަދި ޢިލްމުގެތެރެއިން އެ ރަސޫލާއަށް އުނގަންނަވައިދެއްވުމަށް، އެ إِلٰهُ އިރާދަކުރެއްވި ޢިލްމެއް، އެ ރަސޫލާއަށް އުނގަންނަވައިދެއްވިއެވެ. އަދި މީސްތަކުންގެ ތެރެއިން، އެއްބަޔަކު މެދުވެރިކުރައްވައި، އަނެއް ބަޔެއްގެ ނުރައްކައުތެރިކަމާއި ނުބައިކަން ދުރުކުރެއްވުން ނުވާ ނަމަ، ފަސާދަކުރާ މީހުން ގަދަވެ، މުޅި ދުނިޔެ ފަސާދަވެގެން ހިނގައްޖައީސް ކަން ކަށަވަރެވެ. އެހެނެއްކަމަކު، اللهُسُبحَانَهُ وَتَعَالَى އީ، އެންމެހައި ޢާލަމްތަކުގެ މައްޗަށް ނުހަނު އޯގާވަންތަ، ބޮޑުވެގެންވާ ފަޟްލުވަންތަކަމުގެ ވެރި إِلٰهއެވެ.[170]","[170] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(252) އޭ ރަސޫލާއެވެ! ބަޔާންވެދިޔަ އާޔަތްތަކުގައި ވަނީ، اللهُ سُبحَانَهُ وَتَعَالَىގެ ކުޅަދުންވަންތަކަމުގެ ބޮޑުކަން އެނގެނިވި ޙުއްޖަތްތަކާއި، ދަލީލުތަކާއި، ބުރްހާންތަކުގެ ވާހަކަތަކެވެ. އެ އާޔަތްތައް ބާވައިލައްވައި، އެ އާޔަތްތަކުގައިވާ ވާހަކަތައް، ތިމަން إِلٰهُ، އިބަ ރަސޫލާއަށް ތެދުތެދަށް ކިއުއްވައިދެއްވަމެވެ. އަދި ހަމަކަށަވަރުން، އިބަ ރަސޫލާ ވެވަޑައިގަންނަވަނީ ތެދުވެރި ރަސޫލުންގެ ތެރެއިން ކަން ކަށަވަރެވެ.[171]\nފަހެ، اللهُ سُبحَانَهُ وَتَعَالَى ދެއްވި ވާގިފުޅުން، ކީރިތި ޤުރްއާނުގެ ދެވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ سُبحَانَهُ وَتَعَالَى ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރުކޮށްދެއްވުން ވެސް މެއެވެ.\nوَصَلَّى اللهُ وَسَلَّمَ عَلَى سَيِّدِنَا وَمَوْلَانَا مُحَمَّدٍ، وَعَلَى آلِهِ وَأَصْحَابِهِ، وَمَنْ تَبِعَهُمْ بِإِحْسَانٍ إِلَى يَوْمِ الدِّينِ. وَالْحَمْدُ لِلَّهِ رَبِّ الْعَالَمِينَ.","[171] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(253) ބަޔާންވެދިޔައީ، މާތްކަމާއި އިތުރުކަން ބޮޑު ރަސޫލުންގެ ވާހަކައެވެ. اللهُ سُبحَانَهُ وَتَعَالَى ވަނީ އޭގެ ތެރެއިން ބައެއް ރަސޫލުން އަނެއްބައި ރަސޫލުންނަށްވުރެން މާތްކުރައްވައި މަތިވެރިކުރައްވައިފައެވެ. އަދި ބައެއް ރަސޫލުންނަށް އެއްވެސް މެދުވެރިއަކާނުލައި، الله سُبحَانَهُ وَتَعَالَى ބަސްވަޙީކުރެއްވިއެވެ. އެއީ، مُوسَى عَلَيهِ السَّلَامُއާއި، مُحَمَّدُ ﷺއާއި އެ ނޫން ވެސް ބައެއް ރަސޫލުންނެވެ. އަދި، اللهُ سُبحَانَهُ وَتَعَالَى ވަނީ އޭގެތެރެއިން ބައެއް ރަސޫލުން އަނެއްބައި ރަސޫލުންނަށްވުރެން އެތައް ދަރަޖަތަކަކަށް އުފުއްލަވައި މާތްކުރައްވައިފައެވެ. އަދި ނަބީކަމާއި ރަސޫލުކަން ޚަތިމުކުރެއްވި މާތް ސާހިބާ، مُحَمَّدُ ﷺ، އިންސީންނާއި ޖިންނީންގެ ގާތަށް ރަސޫލުކަމައިގެން ފޮނުއްވައި، އެހެން ހުރިހައި ރަސޫލުންނަށްވުރެން، އެ ރަސޫލާ މާތްކުރައްވައި މަތިވެރިކުރެއްވިއެވެ.\nއަދި މި ނޫންވެސް އެތައް ގޮތަކުން، އެ ރަސޫލާގެ ދަރަޖަ، އެ إِلٰهُ މަތިވެރިކުރައްވައި މާތްކުރެއްވިއެވެ. އޭގެތެރޭގައި، އެ ރަސޫލާގެ އުންމަތުގެ މީހުން، އެހެން ހުރިހައި އުންމަތެއްގެ މީހުންނަށްވުރެން މާތްކުރައްވައި މަތިވެރިކުރެއްވިކަން ހިމެނެއެވެ. އަދި މީސްތަކުންގެ ބުއްދި ޙައިރާންކުރުވަނިވި ބޮޑެތި މުޢުޖިޒާތްތައް، مَرْيَم عَلَيهَا السَّلَامُގެ ދަރިކަލުން عِيْسَى عَلَيهِ السَّلَامُއަށް، އެ إِلٰهُ ދެއްވިއެވެ. އެ މުޢުޖިޒާތްތަކުގެ ތެރޭގައި، ޅަފަތުގެ ދާނުގައި އޮންނަވައި ވާހަކަފުޅުދެއްކެވުމާއި، އެ ރަސޫލާ ދުޢާކުރެއްވުމުން، ކަނު މީހުންގެ ގޮތުގައި އުފަންވެފައިވާ މީހުންގެ ލޮލަށްފެނުން ދެއްވުން ހިމެނެއެވެ.\nއަދި ހުދުބަލިޖެހިފައިވާ މީހުންނަށް ޝިފާދެއްވުމާއި، މަރުވެފައިވާ މީހުންނަށް ދިރުންދެއްވުން ހިމެނެއެވެ. އަދި، އެ ރަސޫލާގެ އަރިހަށް جِبْرِيلُ عَلَيهِ السَّلَامُ ފޮނުއްވައި، އެ إِلٰهُ، އެ ރަސޫލާއަށް ބާރުދެއްވައި ގަދަކަންދެއްވިއެވެ. އަދި، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވުނު ސާފު ހެކިތަކާއި، ދަލީލުތަކާއި، ޙިކްމަތާއި ނަސޭހަތުން ފުރިގެންވާ ވަޙީބަސްފުޅުތަކާއި، އާޔަތްތަކައިގެން މީސްތަކުންގެގާތަށް، ރަސޫލުން ވަޑައިގަތުމަށް ފަހު، اللهُ سُبحَانَهُ وَتَعَالَى އިރާދަކުރެއްވި ނަމަ، އެ ރަސޫލުން ގެންނެވި ރިސާލަތާމެދު މީސްތަކުންގެ މެދުގައި، ދެބަސްވުންތަކާއި އިޚްތިލާފުތައް އުފެދި، އެބައިމީހުން އެއްބަޔަކު އަނެއްބަޔަކާ ތަޅައިފޮޅައި، ހަނގުރާމަކޮށް، ޤަތުލުކޮށެއް ނޫޅުނީހެވެ.\nއެހެނެއްކަމަކު، އެ ރަސޫލުން ގެންނެވި ރިސާލަތާމެދު މީސްތަކުންގެމެދުގައި އިޚްތިލާފުތައް އުފެދި، އެއްބަޔަކު އެ ރަސޫލުން ގެންނެވި ރިސާލަތު ތެދުކޮށް ޤަބޫލުކޮށް އީމާންވެ، އަނެއްބަޔަކު، އެ ރަސޫލުން ގެންނެވި ރިސާލަތަށް އިންކާރުކޮށް ކާފިރުވިއެވެ. އެ ކަން އެ ގޮތަށް ހިނގުމުން، ކާފިރުންގެ މައްޗަށް މުއުމިނުން ގަދަކުރައްވައި، اللهُ سُبحَانَهُ وَتَعَالَىގެ ދީނަށް، އެ إِلٰهُ ނަޞްރުދެއްވިއެވެ. އަދި، اللهُ سُبحَانَهُ وَتَعَالَى އިރާދަކުރެއްވި ނަމަ، އެ إِلٰهُ ފޮނުއްވި ރަސޫލުން ގެންނެވި ރިސާލަތު ޤަބޫލުކޮށް، އެންމެހައި މީސްތަކުން ވެސް ތިބީހީ، އެއް ދީނެއްގެ މަތީގައެވެ. އަދި އެ ކަން އެ ގޮތަށް އިރާދަކުރެއްވި ނަމަ، އެއްވެސްކަހަލަ ތަޅައިފޮޅުމެއް، ހަނގުރާމަކުރުމެއް، ޤަތުލުކުރުމެއް، މީސްތަކުންގެ މެދުގައި ނުހިނގީހެވެ.\nއެހެނެއްކަމަކު، اللهُ سُبحَانَهُ وَتَعَالَىގެ ޙިކްމަތްވަންތަކަމާއި ޢިލްމުފުޅުގެދަށުން، އެ إِلٰهُ އެދިވޮޑިގަންނަވާ މަޞްލަޙަތަކަށް ޓަކައި، އެ إِلٰهُގެ ދީނާމެދު މީސްތަކުންގެ މެދުގައި، ދެބަސްވުންތަކާއި އިޚްތިލާފުތައް އުފެދި، އެއްބަޔަކު އަނެއްބަޔަކާ ތަޅައިފޮޅައި، ހަނގުރާމަކޮށް، ޤަތުލުކޮށް އުޅޭގޮތް މިންވަރުކުރެއްވިއެވެ.\nއެއީ، އެ إِلٰهُގެ އަމުރުފުޅުތަކަށް ރައްކައުތެރިވެ ނަހީކުރެއްވި ކަންތައްތަކުން ދުރުވެ ތިބުމުގެ ސަބަބުން، އެ إِلٰهُގެ ޙަޟްރަތަށް ކުއްތަންކުރެއްވިގެންވާ މުއުމިނުންނާއި، އެ إِلٰهއަށް އުރެދި ނުކިޔަމަންތެރިވާ، އެ إِلٰهُގެ ޢަދުއްވުންނާ ދެބައިމީހުން ވަކިކުރެއްވުމަށެވެ. އަދި، الله سُبحَانَهُ وَتَعَالَىގެ މަގުގައި ޖިހާދުކުރުން ޝަރްޢުކުރެއްވުމަށާއި، އެ إِلٰهُގެ މަގުގައި ޖިހާދުކުރާ މުޖާހިދުންގެ ތެރެއިން ބަޔަކު، ޝަހީދުންގެ ތެރޭގައި ހިމެނުއްވުމަށެވެ.\nއަދި އެ ގޮތްގޮތުން، ސުވަރުގޭގެ އަހުލުވެރީންނާއި ނަރަކައިގެ އަހުލުވެރީން ވަކިކުރެއްވުމަށެވެ. އެހެންކަމުން، ބަޔަކު މަތިވެރިކުރެއްވުމަށް، އެ إِلٰهُ އިރާދަކުރައްވައިފި ނަމަ، އީމާންކަންމަތީގައި ސާބިތުވެތިބުމުގެ ހެޔޮތައުފީޤު އެ ބަޔަކަށް ދެއްވައި، އެ إِلٰهُ އެ ބަޔަކު މަތިވެރިކުރައްވަތެވެ. އަދި ބަޔަކު ނިކަމެތިކުރެއްވުމަށް، އެ إِلٰهُ އިރާދަކުރައްވައިފި ނަމަ، އެ ބަޔަކު ނިކަމެތިކުރައްވަތެވެ. ދަންނާށެވެ! اللهُ سُبحَانَهُ وَتَعَالَىގެ ޙިކްމަތްފުޅު ނިޔާކުރާ ގޮތުގެމަތީން، އެ إِلٰهُގެ އަޒަލިއްޔަ ޢިލްމުފުޅުގައިވާ ގޮތަށް، އެ إِلٰهُ އިރާދަކުރައްވާ ކޮންމެ ކަމެއް، އެ إِلٰهُ ކުރައްވަތެވެ.[1] \nދަންނާށެވެ! اللهُ سُبحَانَهُ وَتَعَالَى އިރާދަކުރެއްވި ކޮންމެ ގޮތަކަށް، އެ إِلٰهُގެ އަޅުތަކުންނާމެދު، އެ إِلٰهُ ކަންތައް ކުރެއްވިކަމުގައި ވިއަސް، އެއިން އެއްވެސް ކަމަކާއިމެދު އެއްވެސް ފަރާތަކުން، އެ إِلٰهއާ ސުވާލެއް ނުކުރެވޭނެތެވެ. އެހެނެއްކަމަކު، އެ إِلٰهُގެ އަޅުތަކުންކުރާ ކަންތައްތަކާމެދު، އެ إِلٰهُ އެބައިމީހުންނާ ސުވާލުކުރައްވާނެތެވެ.[2] ","[1] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور\nعَائِضِ الْقَرْنِي\n[2] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(254) އޭ اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَى ތިޔަބައިމީހުންގެ މައްޗަށް، ފަރުޟުކުރެއްވި ޒަކާތް، އެ إِلٰهُ ތިޔަބައިމީހުންނަށް ދެއްވި މުދަލުން ނެރެ، އޭގެ ޙައްޤު ވެރީންނަށްދީ އެ ފަރުޟު ތިޔަބައިމީހުން ފުރިހަމައަށް އަދާކުރާށެވެ! އަދި ޙަލާލު މަސައްކަތްތައްކޮށް، އެ ފަދަ މަސައްކަތްތަކުން، اللهُ سُبحَانَهُ وَتَعَالَى ތިޔަބައިމީހުންނަށް ދެއްވާ ހުއްދަ ތަކެތީން، އެ إِلٰهُގެ މަގުގައި ހޭދަކޮށް ޞަދަޤާތްކޮށް، އުޅޭށެވެ! އެއީ، އެއްވެސް ވިޔަފާރިއެއް އަދި ރަޙުމަތްތެރިކަމެއް އަދި ޝަފާޢަތްތެރިކަމެއް ވިއަސް، ނޯންނާނޭ ދުވަސްް ކަމުގައިވާ، ޤިޔާމަތް ދުވަސް އައުމުގެކުރީންނެވެ.\nދަންނާށެވެ! އެ ދުވަހަކީ، اللهُ سُبحَانَهُ وَتَعَالَىގެ ޢަޛާބުން ތިޔަބައިމީހުންގެ ނަފްސުތައް ސަލާމަތްކުރުމަށް ޓަކައި، ފިދްޔައެއް ޤަބޫލުކުރައްވާނޭ ދުވަހެއް ނޫނެވެ. އަދި ފިދްޔަދޭނޭ މުދަލެއް، ތިޔަބައިމީހުންނަށް ލިބޭނޭ ދުވަހެއް ވެސް ނޫނެވެ. އަދި، އެ إِلٰهُގެ ޢަޛާބުން ތިޔަބައިމީހުން ސަލާމަތްކުރާނޭ އެހީތެރިއަކު އަދި މަދަދުވެރިއަކު ވެސް ވާނޭ ދުވަހެއް ނޫނެވެ. އަދި ތިޔަބައިމީހުންގެ ކިބައިން ޢަޛާބު ލުއިކޮށްދެއްވުމަށް އެދި،\nاللهُ سُبحَانَهُ وَتَعَالَىގެ ޙަޟްރަތުގައި ޝަފާޢަތްތެރިވެދޭނޭ ޝަފާޢަތްތެރިއަކު ވެސް ލިބޭނޭ ދުވަހެއް ނުމެނޫންމެއެވެ. ކަން މިހެން ހުރުމާ އެކު، އެ ދުވަސް އައުމުގެ ކުރީން، اللهُ سُبحَانَهُ وَتَعَالَىގެ މަގުގައި ތިޔަބައިމީހުން ހޭދަކުރާށެވެ! އަދި މި ފަދަ އަމުރުފުޅުތައް ޤަބޫލުނުކޮށް ދެކޮޅުވެރިވެ ކާފިރުވާ މީހުންނަކީ، اللهُ سُبحَانَهُ وَتَعَالَى ކަނޑައަޅުއްވައިފައިވާ އިންތައް ފަހަނައަޅައިގޮސް އަމިއްލަ ނަފްސަށް އަނިޔާވެރިވާ މީހުންނެވެ.\nއެބައިމީހުންގެ އަމިއްލަ ނަފްސަށް އެބައިމީހުން އެ ކުޅަ އަނިޔާގެ ނަތީޖާ، ޤިޔާމަތް ޤާއިމުވާ ދުވަހުން، އެބައިމީހުން ދެކޭނެތެވެ.[3] ","[3] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(255) اللهُ سُبحَانَهُ وَتَعَالَىއީ، އެ إِلٰهُ ފިޔަވައި، އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކުނުވާ، އެއްކައުވަންތަ إِلٰهއެވެ. الله سُبحَانَهُ وَتَعَالَىއީ، ފެށުމެއް ވިއަސް އަދި ނިމުމެއް ވިއަސް ނެތި، ދިރިދެމިވޮޑިގެންވާ، އަމިއްލަ ޛާތުފުޅައިގެން ފުދިވޮޑިގެންވާ، ހުރިހައި ތަކެއްޗަކާއި ކަމެއް، ތަދުބީރުކުރެއްވުމުގައި އަބަދަށް ޤާއިމުވެވޮޑިގެންވާ، ހުރިހައި އުނިކަމަކުން ހުސްދުރުވެވޮޑިގެންވާ إِلٰهއެވެ. ހަމަކަށަވަރުން، ވުޖޫދުގައިވާ ހުރިހައި އެއްޗެއް ނެތުމުގެ ތެރެއިން، އުފައްދަވައި ނެރުއްވައި ލަހައްޓަވަނީ، އެ إِلٰهއެވެ. އަދި ޚަލްޤުތަކުންނަށް ބޭނުންވާ ހުރިހައި އެއްޗެއް ޚަލްޤުކުރައްވައި، ވުޖޫދަށް ނެރުއްވައި، ލަހައްޓަވައި، އެބައިމީހުންގެ އެންމެހައި ބޭނުންތައް ފުއްދަވައިދެއްވަނީ، އެ إِلٰهއެވެ.\nއެހެންކަމުން، އެ إِلٰهއަށް ބޭނުންނުވާ ހަމަ އެކައްޗެއް ވެސް ވުޖޫދަކު ނުވެއެވެ. އަދި ހަމަކަށަވަރުން، އަވަހާރުފުޅުއައުމެއް އަދި އަވަހާރަފުޅުލެއްޕެވުމެއް ވިއަސް، އެ إِلٰهއަކަށް\nނުވެއެވެ. އަދި އުޑުތަކާއި ބިމާ އަދި އެ ދެމެދުގައި ވާހައި އެއްޗަކާއި ކަމެއް، މިލްކުވެގެންވަނީ، އެ إِلٰهއަށެވެ. އެހެންކަމުން، އެއްވެސް މަޚްލޫޤަކަށް، އެ إِلٰهُގެ ވެރިކަމުގެދަށުން ނުކުމެގެނެއް ނުދެވޭނެއެވެ.\nވީމާ، އެ إِلٰهُގެ އިޛްނަފުޅާލައިގެން މެނުވީ، އެ إِلٰهُގެ ޙަޟްރަތުގައި އެއްވެސް މީހަކަށް ޓަކައި ޝަފާޢަތްތެރިވާނީ ފަހެ ކާކުހެއްޔެވެ؟ ޝައްކެއްނެތެވެ. އެ ފަދަ އެއްވެސް ފަރާތެއް ނުވެއެވެ. އެހެނީ، اللهُ سُبحَانَهُ وَتَعَالَىގެ ޙަޟްރަތުގައި އެއްވެސް މީހަކަށް ޓަކައި ޝަފާޢަތްތެރިވެވޭނީ، ޝަފާޢަތް ލިބޭ މީހާއަކީ، اللهُ سُبحَانَهُ وَتَعَالَى ރުހިވޮޑިގަތުން ޙާޞިލުވާ މީހަކަށް ވުމާއެކު، އޭނާއަށް ޓަކައި ޝަފާޢަތްތެރިވުމުގެ އިޛްނަ، ޝަފާޢަތްތެރިވާ މީހާއަށް، އެ إِلٰهُ ދެއްވުމަށް ފަހުގައެވެ.\nދަންނާށެވެ! اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެ إِلٰهُގެ ރަސޫލުންނާ ތަބާވެ، އީމާންކަންމަތީގައި މަރުވި ބަޔަކަށް ޓަކައި މެނުވީ، ޝަފާޢަތްތެރިވުމުގެ އިޛްނަ، އެ إِلٰهُ، އެއްވެސް ފަރާތަކަށް ނުދެއްވާނެތެވެ. އަދި ޚަލްޤުތަކުންގެ ކުރީން އިސްވެގޮސްފައިވާހައި ކަމަކާއި، އެބައިމީހުންގެ ކުރިމަތީގައި ވާހައި ކަމަކާއި، އެބައިމީހުންގެ ފަހުން ވާނޭހައި ކަމެއް، އެ إِلٰهُ މޮޅަށް ދެނެވޮޑިގެންވެތެވެ. އަދި ދުނިޔެއާއި އާޚިރަތުގެ ހުރިހައި ކަމެއް ވެސް، އެ إِلٰهُ މޮޅަށް ދެނެވޮޑިގެން ވެތެވެ. اللهُ سُبحَانَهُ وَتَعَالَىގެ ތަނަވަސް ޢިލްމުފުޅު ވަނީ، ހުރިހައި ޒަމާނެއްގައިމެ، ވުޖޫދުގައިވާ ހުރިހައި ކަމަކާއި ތަކެއްޗެއް ވަށައިލައިގެންނެވެ.\nއަދި، އެ إِلٰهُގެ ތަނަވަސް ޢިލްމުފުޅުގެ ތެރެއިން އެއްވެސް މިންވަރެއް، ދެނެގަތުމުގެ ކުޅަދާނަކަން، އެ إِلٰهُ އެންގެވި ފަރާތަކަށް އެ އެންގެވި މިންވަރެއް މެނުވީ، ލިބިގެނެއްނުވެއެވެ. އެއީ، ކުޑަތާ މަލާއިކަތެއް، ރަސޫލެއް، ޞިއްދީޤެއް އަދި އެ ނޫން ފަރާތެއް ކަމުގައި ވިއަސް މެއެވެ. އަދި އުޑުތަކާއި ބިމުގެ ތަނަވަސްކަމާއި ބޮޑުކަމާ އެކު ވެސް، އެ إِلٰهُގެ ކުރުސިފުޅު، އުޑުތަކާއި ބިމަށްވުރެން ތަނަވަސްވެގެން ވެއެވެ.\nއަދި އުޑުތަކާއި ބިން ހިފަހައްޓަވައި، އެ ދެމެދުގައިވާ އެންމެހައި ތަކެތި ރައްކާތެރިކުރައްވައި ބެލެހެއްޓެވުމުގައި، اللهُ سُبحَانَهُ وَتَعَالَىއަށް ކުޑަވެސް ވަރުބަލިވަންތަކަމެއް އަދި ފޫހިވަންތަކަމެއް ވިއަސް ނުޖެހެއެވެ. އަދި އެ ހުރިހައި ކަމެއް ބެލެހެއްޓެވުމުގައި އެއްވެސް އުނދަގޫކަމެއް އަދި ބުރަކަމެއް ވިއަސް، އެ إِلٰهއަކަށް ނުމެވޭމެއެވެ. އެއީ، އެ إِلٰهُގެ ޢިލްމުފުޅުގެ ތަނަވަސްވަންތަކަމާއި، ކަށަކުޅަދުންވަންތަކަމާއި، މަތިވެރިވަންތަކަމާއި، ޙިކްމަތްވަންތަކަމުގެ ބޮޑުކަމުންނެވެ. އަދި، އެ إِلٰهއީ، އެ إِلٰهُގެ ޛާތުފުޅާއި، ސިފަފުޅުތަކާއި، ކުރައްވާ ކަންތައްތަކުގައި މަތިވެރިވަންތަ، މާތްކަމާއި، މަތިވެރިކަމާއި، ކިބްރިޔާވަންތަކަމާއި، ހައިބަވަންތަކަމުގެ ވެރި إِلٰهއެވެ.[4] \nދަންނާށެވެ! اللهُ سُبحَانَهُ وَتَعَالَىގެ ޢިލްމުފުޅުގެ ތެރެއިން ވަރަށް ކުޑަ މިންވަރެއް މެނުވީ، އެ إِلٰهُގެ މަޚްލޫގުންނަށް، އެ إِلٰهُ ދެއްވައިފައި ނުވާކަން، އެ إِلٰهُގެ ޙަޟްރަތުގައި މަލާއިކަތުން ދެންނެވި ބަސްފުޅުން އެނގި ސާބިތުވެއެވެ. އެ ބަސްފުޅަކީ (قَالُوا سُبْحَانَكَ لَا عِلْمَ لَنَا إِلَّا مَا عَلَّمْتَنَا إِنَّكَ أَنتَ الْعَلِيمُ الْحَكِيمُ)[5] މާނައީ: ”ހުރިހައި އުނިކަމަކާއި އައިބަކުން، އިބަ إِلٰهُ ހުސްދުރުވެވޮޑިގެން ވެތެވެ. އިބަ إِلٰهُ އަޅަމެންނަށް އުނގަންނަވައިދެއްވި ޢިލްމެއް ފިޔަވައި، އެހެން އެއްވެސް އެއްޗެއް އަޅަމެންނަށް އެނގިގެނެއް ނުވެއެވެ. ހަމަކަށަވަރުން، އިބަ إِلٰهއީ، ހުރިހައި ކަމެއް، މޮޅަށް ދެނެވޮޑިގެންވާ އަދި ހުރިހައި ކަމެއް ތަދުބީރުކުރެއްވުމުގައި ޙިކްމަތްވަންތަ إِلٰهއެވެ.“\nއަދި މި އާޔަތުގައި ބަޔާންކުރައްވައިފައި މިވާ الْكُرْسِيއަކީ، اللهُ سُبحَانَهُ وَتَعَالَىގެ ޢަރްޝި ފިޔަވައި، އެ إِلٰهُ ޚަލްޤުކުރެއްވި އެންމެ ބޮޑު مَخْلُوقއެވެ.\n«وَهُوَ مَوْضِعُ قَدَمَيِ الرَّبِ سُبْحَانَه»[6] އެއީ، اللهُ سُبحَانَهُ وَتَعَالَىގެ ދެ ފައިތިލަފުޅު ބަހައްޓަވާތަނެވެ. އެ إِلٰهُގެ ދެ ފައިތިލަފުޅުގެ ސިފައާއި، ދެ ފައިތިލަފުޅު ބަހައްޓަވާ ގޮތާއި، ދެ ފައިތިލަފުޅު ބަހައްޓަވާ ކުރުސިފުޅު ހުންނަގޮތް ދެނެވޮޑިގެންވަނީ ހަމައެކަނި، އެ إِلٰهއެވެ.\nއަދި ދަންނާށެވެ! آيَةُ الْكُرْسِي އަކީ، ކީރިތި ޤުރްއާނުގެ އާޔަތްތަކުގެ ތެރެއިން އެންމެ އިތުރުކަން ބޮޑު އެންމެ މާތް އާޔަތެވެ.[9] أَبُو أُمَامَةَ الْبَاهِلِي رَحِمَهُمَا اللَّهُގެ އަރިހުން ރިވާވެގެންވާ ޙަދީޘެއްގެ މާނައިގައި ވެއެވެ. ”ކޮންމެ ނަމާދެއްގެ ފަހުގައި آيَةُ الْكُرْسِي ކިޔަވާ މީހާ ސުވަރުގެއަށް ވަނުން މަނާކޮށް ހުރަސްއަޅާ ކަމަކީ، ހަމަ އެކަނި އޭނާ މަރުވުމެވެ.“[8] އަދި أَبُو هُرَيرَة رَحِمَهُمَا اللَّهُގެ އަރިހުން ރިވާވެގެންވާ ޙަދީޘެއްގެ މާނައިގައިވެއެވެ. ”ނިދާން އޮށޯތުމަށްފަހު آيَةُ الْكُرْسِي ކިޔަވައިފި މީހަކަށް، اللهُ سُبحَانَهُ وَتَعَالَىގެ ޙަޟްރަތުން ރައްކައުތެރިކަން ލިބި، ފަތިސް ވެއްޖައުމަށް ދާނދެން އޭނާގެ ކައިރިއަށް ޝައިޠާނަކު ނާންނާނެތެވެ.“[7] ","[4] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[5] سُورَةُ الْبَقَرة: 32\n[6] قَالَ الشَّيْخُ عَبْدُ الرَّحْمَن الْبَرَّاكِ فِي شَرْحِ الْعَقِيدَةِ الطَّحَاوِيَّة: وَهُوَ الْمَشُهُورُ مِنْ مَذْهَبِ أَهْلِ السُّنَّةِ وَهُوَ أَرْجَحُ الْأَقْوَالِ\nفِي تَفْسِيِر الْكُرْسِي\n[9] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإِسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[8] السُّنَنُ الْكُبْرَى لِلْإِمَام النَّسَائِي\n[7] صَحِيحُ الْجَامِعِ لِلْإِمَامِ الْبُخَارِي"],["(256) އިސްލާމް ދީނަށް ވަނުމަށް އެއްވެސް މީހަކަށް މަޖުބޫރުކުރުމެއް ނުވެއެވެ. އެއީ، އިސްލާމް ދީނުގެ ފުރިހަމަކަމާއި މަތިވެރިކަން ހާމަވާ ދަލީލުތަކާއި ޙުއްޖަތްތައް ގިނަކަމާ އެކު، އެ ދީނަކީ ޙައްޤު ދީންކަން ފައުޅުވާލެއް ބޮޑުކަމުންނެވެ. ހަމަކަށަވަރުން، އިސްލާމް ދީން އައުމުން، ތެދުމަގަކީ ކޮބައިކަމާއި މަގުފުރެދުމަކީ ކޮބައިކަން ބަޔާންވެ ފައުޅުވެއްޖެއެވެ.\nއަދި އީމާންކަމަކީ ކޮބައިކަމާއި ކާފިރުކަމަކީ ކޮބައިކަން ވެސް ފައުޅުވެ އެނގިއްޖެމެއެވެ. ވީމާ، ހެޔޮ ވިސްނޭ ކޮންމެ މީހަކަށްމެ ޙައްޤާއި ބާޠިލުވަކިކޮށް، ހިދާޔަތުގެމަގާއި ފުރެދުމުގެމަގު، ވަކިކުރާން އެނގޭނޭ ކަން ކަށަވަރެވެ. ފަހެ، ބާޠިލުގޮތުގައި އަޅުކަންކުރެވޭ އެންމެހައި ތަކެތީން ބަރީއަވެ، އެ ތަކެއްޗަށް ކާފިރުވެ، ހަމައެކަނި، اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެ إِلٰهއަށް އީމާންވެއްޖެ މީހާ ދަންނާށެވެ! ފަހެ، އެ މީހަކީ، އަބަދަށް ދެމިއޮންނަނިވި ދީންކަމުގައިވާ އިސްލާމް ދީނުގައި ފުރިހަމައަށް ހިފަހައްޓައިފި މީހަކުކަން ކަށަވަރެވެ. ޝައްކެއްނެތެވެ. އިސްލާމް ދީނުގެ ވައުފަށަކީ ދުވަހަކުވެސް ކެނޑިގެން ނުދަނިވި ވަރުގަދަ ވައުފަށެކެވެ. ވީމާ، އެ ވައުފަށުގައި ވަރުގަދައަށް ހިފަހައްޓައިފި މީހަކު މިންޖުވާނޭ ކަން ކަށަވަރެވެ. އެހެނީ، އެ ވައުފަށަކީ، اللهُ سُبحَانَهُ وَتَعَالَىއާ ގުޅިފައިވާ ވައުފަށެކެވެ.\nއަދި ދަންނާށެވެ! اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުން ދައްކާ ހުރިހައި ވާހަކައެއް، މޮޅަށް އައްސަވާވޮޑިގެންވާ އަދި އެބައިމީހުންކުރާ ހުރިހައި ޢަމަލަކާއި ހުރިހައި ނިޔަތެއް، މޮޅަށްދެނެވޮޑިގެންވާ إِلٰهއެވެ. ވީމާ، އެ ޢަމަލުތަކާ އެކަށޭނަ ޖަޒާ ނުވަތަ ސަޒާ، އެބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[10] \nމި އާޔަތް ބާވައިލެއްވުނު ސަބަބު:\nމި އާޔަތް ބާވައިލެއްވި ސަބަބާ ބެހޭގޮތުން ރިވާވެގެންވެއެވެ. ابْنُ عَبَّاسٍ رَضِيَ اللَّهُ عَنْهُمَا ވިދާޅުވިއެވެ. މި އާޔަތް ބާވައިލެއްވުނީ މަދީނާގެ ބައެއް އަންޞާރީންނާ މެދުގައެވެ. އެއީ، ބައެއް އަންޞާރުން ކާވެނި ބައްލަވައިގެން އުޅުއްވި ޔަހޫދީ އަންހެނުން ވިހާ ކުދީން، ދުނިޔޭގައި ނޫޅެ، މަރުވާ ގޮތް މެދުވެރިވުމުން، އަންނަނިވި ފަދައިން ނަދުރުބުނެ އުޅޭތީއެވެ.\nތިމަންމެންނަށް ލިބޭ، ފިރިހެން ދަރިއަކު މަރުނުވެ ދުނިޔޭގައި އުޅޭ ގޮތް މެދުވެރިވެއްޖެ ނަމަ، އެ ދަރިފުޅު ޔަހޫދީއަކު ކަމުގައި ހަދާނަމެވެ. ދެން، އެ ގޮތުގެ މަތީން ބައެއް އަންޞާރުންގެ ކުދީން ޔަހޫދީންނަށް ވެފައި ވަނިކޮށް، بَنُو النَّضِير ވަންހައިގެ ޔަހޫދީން މަދީނާއިން ބޭރުކުރެއްވުމުގެ ތެރޭގައި އަންޞާރުން ދެންނެވިއެވެ. ތިމަންމެންގެ ދަރީން ޔަހޫދީންނަށް ވާކަށް ދުލެއްނުކުރާނަމެވެ. ދެން، އެ ކަމާ ގުޅޭ ގޮތުން މި އާޔަތް ބާވައިލެއްވުނެވެ.\nއަދި، الْإِمَامُ السُّدِّي ﷺ ރިވާކުރެއްވިއެވެ. މި އާޔަތް ބާވައިލެއްވުނީ މަދީނާގެ އަންޞާރުންގެ ތެރެއިން الْحُصَيْنُ رَحِمَهُمَا اللَّهُ މި ނަން ކިއުނު ޞަޙާބީއަކާ މެދުގައެވެ. އެ ޞަޙާބީގެ ދެ ފިރިހެންދަރީން ތިއްބެވެ. އަދި، رَسُولُ اللهِ ﷺ ރަސޫލުކަމައިގެން ފޮނުއްވުމުގެ ކުރީން އެ ދެ ދަރީން ތިބީ ނަޞާރާ ދީން ޤަބޫލުކޮށް ޝާމުކަރައިގެ ނަޞާރާއިންގެ ތެރެއަށް ހިޖްރަކޮށްގެންނެވެ. ދެން، رَسُولُ اللهِ ﷺ ހިޖްރައަށް ވަޑައިގެންނެވިތާ ތިން އަހަރު ފަހުން، އެ ދެ ކުދީން، ވިޔާފާރި ދަތުރެއްގައި މަދީނާއަށް އައުމުން، އެ ކުދީންގެ ބައްޕަ އެ ކުދީން ހިފެހެއްޓިއެވެ. އަދި، އިސްލާމްވުމަށް ފަހުގައި ނޫނީ އެ ކުދީން ދޫނުކުރާނޭ ވާހަކަ ބުންޏެވެ. ދެން، އެ ވާހަކަ، رَسُولُ اللهِ ﷺގެ އަރިހަށް އުފުލުނު ހިނދު މި އާޔަތް ބާވައިލެއްވުނެވެ. އެއަށްފަހު، އޭނާ އެ ދެ ކުދީން ދޫކޮށްލިއެވެ.\nއަދި މި އާޔަތަކީ، ޔަހޫދީންނާއި ނަޞާރާއިން އިސްލާމް ދީނަށް ވެއްދުމާ ބެހޭ ގޮތުން ބާވައިލެއްވުނު އާޔަތެއް ކަމަށާއި، سُورَةُ التَّوْبَةގެ 73ވަނަ އާޔަތް ބާވައިލެއްވުމުން، މި އާޔަތުގައި މިވާ ޙުކުމްވަނީ މަންސޫޚުވެފައި ކަމުގައި ވެސް ބައެއް މުފައްސިރުން ވިދާޅުވެއެވެ.\nسُورَةُ التَّوْبَةގެ 73ވަނަ އާޔަތުގައި، رَسُولُ اللهِ ﷺއަށް، اللهُ سُبحَانَهُ وَتَعَالَى އަމުރުކުރައްވައިފައި ވަނީ ކާފިރުންނާއި މުނާފިޤުންނާ ހަނގުރާމަކުރައްވައި ޖިހާދުކުރެއްވުމަށެވެ.[11] ","[10] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[11] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(257) الله سُبحَانَهُ وَتَعَالَىއީ، މުއުމިނު އަޅުތަކުންނަށް އެހީތެރިވެ ވާގިވެރިވެވޮޑިގަންނަވާ إِلٰهއެވެ. އަދި އެބައިމީހުން ރައްކައުތެރިކުރައްވާ އެބައިމީހުންގެ ދުޝްމަނުންގެ މައްޗަށް އެބައިމީހުންނަށް، ނަޞްރުދެއްވާ، އެބައިމީހުންގެ ހުރިހައި ކަމެއް، ބެލެހެއްޓެވުމާ ޙަވާލުވެވޮޑިގެންވާ އަދި އެބައިމީހުންނަށް ހިދާޔަތުގެ މަގަށް މަގުދައްކަވާ إِلٰهއެވެ. އަދި، އެ إِلٰهُ ރުހިވޮޑިގެންވާ ދީނަކީ އިސްލާމް ދީން ކަމުގައި ވުމާއެކު، އެ ދީން މަތީ ސާބިތުވެ ތިބުމުގެ ހެޔޮތައުފީޤުދެއްވާ إِلٰهއެވެ. އެހެންކަމުން، ކާފިރުކަމާއި ޖާހިލުކަމުގެ އަނދިރީގެ ތެރެއިން މުއުމިނުން ނެރުއްވައި، އީމާންކަމާއި ޢިލްމުގެ އަލިގަދަ ނޫރުގެ ތެރެއަށް، އެ إِلٰهُ، އެބައީހުން ވައްދަވަތެވެ.\nއަދި ކާފިރުވި މީސްތަކުންނަށް އެހީތެރިވެ ވާގިވެރިވާ އެބައިމީހުންގެ އެކުވެރީންނަކީ ޝައިޠާނުންނެވެ. އެ ޝައިޠާނުންގެ މަސައްކަތަކީ، އީމާންކަމުގެ ނޫރުގެ ތެރެއިންނާއި އިސްލާމީ ޢިލްމުގެ އަލިކަމުގެ ތެރެއިން އެބައިމީހުންނެރެ، ކާފިރުކަމާއި ޖާހިލުކަމުގެ އަނދިރީގެ ތެރެއަށް އެބައިމީހުން ވެއްދުމެވެ. އަދި ބުދުތަކާއި އެހެނިހެން ބާޠިލު އިލާހުންތަކަށް އަޅުކަންކުރުމަށް ވަސްވާސްދީ، އެ ކަންކަން އެއީ ޒީނަތްތެރި ކަންތައްތަކެއް ކަމުގައި އެބައިމީހުންނަށް ދެއްކުމެވެ.\nޝައްކެއްނެތެވެ. ޝައިޠާނާގެ އެކުވެރީންނަކީ ނަރަކައިގެ އަހުލުވެރީންނެވެ. އަދި އެބައިމީހުން ތާއަބަދު އެ ނަރަކައިގައި ދެމިތިބޭނެތެވެ.[12] ","[12] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(258) އޭ ރަސޫލާއެވެ! اللهُ سُبحَانَهُ وَتَعَالَىގެ އެއްކައުވަންތަކަމާއި ރުބޫބިއްޔަވަންތަކަމާމެދު، إِبْرَاهِيمُ عَلَيهِ السَّلَامُއާއި ޖަދަލުކުރި މީހާގެ ކިބައިގައި ހުރި ބިރުކުޑަކަމާއި ޖެހިލުންކުޑަކަން، އިބަ ރަސޫލާއަށް އެނގިވަޑައިގެންފައިނުވޭތޯއެވެ؟ اللهُ سُبحَانَهُ وَتَعَالَى، އޭނާއަށް ރަސްކަމާއި ވެރިކަން ދެއްވުމުން، ބޮޑާވެ ކިބުރުވެރިވެ، އެ إِلٰهُގެ އެއްކައުވަންތަކަމާއި ރުބޫބިއްޔަވަންތަކަމާމެދު ދެކޮޅުހަދައި އިންކާރުކޮށް، ފުރެދުމުގައި ހައްދުފަހަނަޅައި ދިޔުމުން، އެ ނުބައި ނުލަފާ ބިރުކުޑަ މީހާއަށް، إِبْرَاهِيمُ عَلَيهِ السَّلَامُ ވިދާޅުވިއެވެ. ތިމަން ރަސޫލާ އުފެއްދެވީ އަދި ތިމަން ރަސޫލާގެ ހުރިހައި ކަމެއް ބަލަހައްޓަވަނީ، އެންމެހައި ޚަލްޤުތަކުން ދިރުއްވައި މަރުގަންނަވާ، إِلٰهއެވެ.\nމިފަދައިން، إِبْرَاهِيمُ عَلَيهِ السَّلَامُ ވިދާޅުވުމުން، އެ ބަސްފުޅަށް އިންކާރުކޮށް ރައްދުދިނުމުގެ ގޮތުން، އެ ނުބައި ނުލަފާ ބިރުކުޑަ މިހާ ބުންޏެވެ. އަހުރެން ވެސް މީސްތަކުން ދިރުވަމެވެ. އަދި މަރަމެވެ. ވީމާ، އަހުރެން ބޭނުން މީހަކު މަރައި، އަހުރެން ބޭނުން މީހަކު ނުމަރައި ދިރިހުރުމަށް ދޫކޮށްލަމެވެ. މި ފަދައިން ބުނުމަށްފަހު، ދެ މީހަކު ގެނެސް އެކަކު ޤަތުލުކޮށް އަނެކަކު ދިރިހުރުމަށް ދޫކޮށްލިއެވެ.\nއެ ވަގުތު އޭނާގެ އެ ވާހަކައަށް ރައްދުދެއްވައި، إِبْرَاهِيمُ عَلَيهِ السَّلَامُ ވިދާޅުވިއެވެ. ހަމަކަށަވަރުން، އަހުރެން އަޅުކަންކުރަނީ އިރުމަތީ ފަރާތުން އިރުއަރާގޮތް، މިންވަރުކުރައްވާ اللهُ سُبحَانَهُ وَتَعَالَىއަށެވެ. ފަހެ، ކަލޭ ތިޔަ ބުނާ ބަހުގައި ކަލެއަކީ ތެދުވެރިއަކު ކަމުގައި ވަނީ ނަމަ، އިރުމަތީ ފަރާތުން އިރުއެރުމުގެ ބަދަލުގައި، ހުޅަނގު ފަރާތުން އިރުއަރާ ގޮތް ނިކަން ހަދައިބަލާށެވެ! إِبْرَاهِيمُ عَلَيهِ السَّلَامُ މި ފަދައިން ވިދާޅުވުމުން، اللهُ سُبحَانَهُ وَتَعَالَىގެ އެއްކައުވަންތަކަމާއި ރުބޫބިއްޔަވަންތަކަމާމެދު ދެކޮޅުހަދައި އިންކާރުކޮށް، ފުރެދުމުގައި ހައްދުފަހަނަޅައިދިޔަ ނުބައި ނުލަފާ ބިރުކުޑަ މީހާއަށް ޖެހުނީ ދައްކާނޭ ޙުއްޖަތެއް އަދި ބުނާނޭ އެއްޗެއް ނޭނގި ޙައިރާންކަންމަތީ ހަނުހުންނާށެވެ.\nއަދި، اللهُ سُبحَانَهُ وَتَعَالَىގެ އެއްކައުވަންތަކަމާއި ރުބޫބިއްޔަވަންތަކަން ހާމަކުރެއްވުމުގެ ގޮތުން، إِبْرَاهِيم عَلَيهِ السَّلَامُ ގެންނެވި ވަރުގަދަ ދަލީލުގެ ކުރިމަތީގައި އޭނާއަށް ޖެހުނީ ތިމާގެ ނުކުޅެދޭކަން ޤަބޫލުކުރާށެވެ. އެއީ، އެ ފަދަ އެހެނިހެން އަނިޔާވެރީންނަށް ވެސް ހަމަ ޖެހޭ ހާލެވެ.\nދަންނާށެވެ! އަނިޔާވެރީންނަކަށް، اللهُ سُبحَانَهُ وَتَعَالَى ތެދުމަގެއް ނުދައްކަވަތެވެ. އަދި ޙައްޤުގެ މަގަށް ރުޖޫޢަވުމުގެ ތައުފީޤެއް ވެސް ނުދެއްވަތެވެ. އެއީ، އަނިޔާވެރިކަމާއި ފުރެދުންތެރިކަމުގައި ހައްދުފަހަނަޅައިގޮސްފައިވާ ބަޔަކު ކަމުގައި އެބައިމީހުން ވުމުގެ ސަބަބުންނެވެ.[13] \nދަންނާށެވެ! އެ ނުބައި ނުލަފާ މީހަކީ ޢިރާޤު ކަރައިގެ މޫޞަލުގައި އުޅުނު، ނުބައި ނުލަފާ ޖައްބާރު ރަސްކަލެކެވެ. އޭނާގެ ނަމަކީ نَمْرُودއެވެ.[14] ","[13] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[14] تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي"],["(259) އޭ ރަސޫލާއެވެ! އެ ރަށެއްގައި އުޅުނު އެންމެން މަރުވެ، އެބައިމީހުންގެ ގޯތިގެދޮރު ވީރާނާވެ، ޖަނަވާރުތަކާއި ގަސްތައް މަރުވެ، ދިރޭ އެއްވެސް އެއްޗެއް ނެތް ބިމެއްގެ ގޮތުގައިވެ އެ ރަށް ފަޅުވެފައި ވަނިކޮށް، އެ ރަށުގެ ތެރެއިންލާފައި ވަޑައިގަތް ނަބިއްޔާގެ ވާހަކަ، އިބަ ރަސޫލާއަށް އެނގިވަޑައިގެންފައިނުވޭތޯއެވެ؟ އެ ރަށަށް ވެފައި އޮތްގޮތް ފެނިވަޑައިގަތުމުން، އެ ކަމާމެދު ނުހަނު ބޮޑަށް އަޖައިބުވެވަޑައިގެން ހުންނަވައި އެ ނަބިއްޔާ ވިދާޅުވިއެވެ. މި ރަށުގެ މީހުން މަރުވެ މި ރަށް ވީރާނާވެދިޔުމަށް ފަހު، اللهُ سُبحَانَهُ وَتَعَالَى، މި ރަށުގެ މީހުން އަލުންދިރުއްވާހުށީ ކިހިނަކުންބާވައެވެ!\nދެން އެ އަށްފަހު، اللهُ سُبحَانَهُ وَتَعَالَى، އެ ނަބިއްޔާ މަރުގަންނަވައި ސަތޭކަ އަހަރު ވާނދެން އެ ގޮތުގައި ބޭއްވެވުމަށްފަހު، ފުރާނަފުޅު ހަށިކޮޅަށް ރައްދުކުރައްވައި، އަލުން ދިރުއްވައި އެ ނަބިއްޔާއާ ސުވާލުކުރެއްވިއެވެ. ތިބާ އަވަހާރަވެފައި އޮންނެވީ ކިހައި ދުވަހަކުތޯއެވެ؟ ޖަވާބުގައި އެ ނަބިއްޔާ ވިދާޅުވިއެވެ. އަޅުގަނޑު މަރުވެފައި އޮތީ، އެންމެ ދުވަހަކުއެވެ. ނުވަތަ ދުވަހަކުން ބައެއްގައެވެ. މި ފަދައިން، އެ ނަބިއްޔާ ވިދާޅުވުމުން، اللهُ سُبحَانَهُ وَتَعَالَى ވަޙީކުރެއްވިއެވެ. އަދިކިއެއްތޯއެވެ! ތިބާ އަވަހާރަވެފައި އޮންނެވީ ސަތޭކައަހަރުއެވެ. ފަހެ، ތިބާގެ ކާބޯތަކެއްޗަށް ނަޒަރުހިންގަވައި، އެ ތަކެތި ހުރިގޮތް ނިކަން ދެކެވަޑައިގެންބައްލަވާށެވެ!\nޝައްކެއްނެތެވެ. ކާބޯތަކެއްޗަކީ ނުހަނު އަވަހަށް ހަލާކުވާ އެއްޗެކެވެ. އެހެނެއްކަމަކު އެ ފަދަ ދިގު މުއްދަތެއް ވޭތުވީއިރު ވެސް އެއްވެސް ކަހަލަ ބަދަލެއް ތިބާގެ ކާބޯތަކެއްޗަކަށް ނައުދެއެވެ. އަދި މަރުވެފައިވާ ތިބާގެ ޙިމާރަށް ވެސް، ނިކަން ނަޒަރުހިންގަވައިބައްލަވާށެވެ! އަދި ހަމަކަށަވަރުން، ތިމަން اللهُ ތިބާލެއްވީ، މީސްތަކުން މަރުވުމަށްފަހު އަލުން ދިރުއްވުމަށް، ތިމަން إِلٰهُ ކުޅަދުންވަންތަވެވޮޑިގެންވާކަން މީސްތަކުންނަށް ދެއްކެވުމަށް ޓަކައި ހުރި މުޢުޖިޒާތެއްގެ ގޮތުގައެވެ. ދެން، އެ ނަބިއްޔާގެ ޙިމާރު މަރުވެ، ކަށިތައް ފީވެ، އެތަންމިތަނަށް ވިއްސިވިހާލިވެފައި ވަނިކޮށް، اللهُ سُبحَانَهُ وَتَعَالَىގެ ކުޅަދުންވަންތަކަމުން އެ ޙިމާރުގެ ކަށިތައް، އެއްތަންކުރައްވައި، އެއްބައި އަނެއްބަޔާއި ގުޅުއްވައި ފުރިހަމަ ކުރެއްވުމަށްފަހު، އެ ކަށިތަކަށް މަސް އަރުއްވައި، ދެވަނަފަހަރަށް ދިރުއްވުމުން، އެ ނަބިއްޔާ ބައްލަވަން ހުންނަވަނިކޮށް، އެ ޙިމާރު ގޮވާންފެށިއެވެ.\nއެ ކަން އެ ގޮތަށް މިންވަރުކުރެއްވީ، މަރުވެފައިވާ ތަކެތީގެ ފުރާނަ އެ ތަކެއްޗަށް އަނބުރައި ރައްދުކުރައްވައި، اللهُ سُبحَانَهُ وَتَعَالَى، އެ ތަކެތި އަލުން ދިރުއްވަނީ ކިހިނަކުންކަން އެ ނަބިއްޔާއަށް ދެއްކެވުމަށް ޓަކައެވެ. ދެންފަހެ، اللهُ سُبحَانَهُ وَتَعَالَىގެ ކުޅަދުންވަންތަކަމުގެ ބޮޑުކަމުން، އެ ކަންކަން އެ ގޮތަށް ހިނގައިދިޔަތަން ފެނިވަޑައިގެންނެވި ހިނދު، އެ ނަބިއްޔާ ވިދާޅުވިއެވެ. ހަމަކަށަވަރުން، اللهُ سُبحَانَهُ وَتَعَالَىއީ، ކޮންމެކަމަކަށްމެ ކުޅަދުންވަންތަ إِلٰهއެވެ. އެ ކަން މި އަޅާއަށް އެނގި އެ ކަމަށް މިއަޅާ ހެކިވަމެވެ.[15] \nދަންނާށެވެ! މި އާޔަތުގައި ބަޔާންވެފައި އެވާ ރަށަކާ އަދި ސަތޭކަ އަހަރުވާނދެން މަރުގަންނަވައިފައި އޮންނެވި ނަބިއްޔަކާމެދު ތަފްސީރު ޢިލްމުވެރީންގެ މެދުގައި ޚިލާފު އުފެދިފައިވެއެވެ.\nބޮޑަށް ބުރަވެވެނީ އެ ރަށަކީ، ބައިތުލް މަޤްދިސް ކަމަށެވެ. އަދި އެ ނަބިއްޔާއަކީ عُزَيْرُ عَلَيهِ السَّلَامُ ކަމަށެވެ.[17] އަދި މި އާޔަތުގައި، الله سُبحَانَهُ وَتَعَالَى އިޝާރާތްކުރައްވައިފައި މި ވަނީ، އެ إِلٰهُގެ ކުޅަދުންވަންތަކަމުގެ ބޮޑުކަމާއި މީސްތަކުން މަރުވުމަށްފަހު އަލުން ދިރުއްވައި މަޙުޝަރުކުރައްވާނޭ ކަމުގެ މައްޗަށެވެ.[16] އެއީ، މީސްތަކުން ދުނިޔޭގައި ކުޅަ ޢަމަލުތަކާ އެކަށޭނަގޮތުގެ މަތީން ޢަދުލުވެރި ޖަޒާ ނުވަތަ ސަޒާ، އެބައިމީހުންނަށް، އެ إِلٰهُ ދެއްވުމަށެވެ.","[15] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[17] تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي\n[16] تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي"],["(260) އޭ ރަސޫލާއެވެ! إِبْرَاهِيمُ عَلَيهِ السَّلَامُގެ ވެރި إِلٰهُގެ ޙަޟްރަތުގައި، އެ ރަސޫލާ ދެންނެވި ބަސްފުޅު، އިބަ ރަސޫލާ ހަނދުމަކުރައްވާށެވެ! އެ إِلٰهُގެ ޙަޟްރަތުގައި، إِبْرَاهِيمُ عَلَيهِ السَّلَامُ ދެންނެވިއެވެ. ”އޭ އަޅުގެ ވެރި إِلٰهއެވެ! މަރުވުމަށްފަހު ދިރުއްވަނީ ކިހިނަކުންކަން މި އަޅާގެ ލޮލަށް ދައްކަވައިފާނދޭވެ!“ އެ ހިނދު، اللهُ سُبحَانَهُ وَتَعَالَى ވަޙީކުރެއްވިއެވެ. ”ފަހެ، މަރުވުމަށްފަހު އަލުން ދިރުއްވާނޭކަމަށް، އިބަ ރަސޫލާ އީމާންވެވަޑައި ނުގަންނަވަނީތޯއެވެ؟“ މި ފަދައިން، اللهُ سُبحَانَهُ وَتَعَالَى ވަޙީކުރެއްވުމުން، إِبْرَاهِيمُ عَلَيهِ السَّلَامُ ދެންނެވިއެވެ. ”މަރުވުމަށްފަހު އަލުން ދިރުއްވާނޭކަމަށް މި އަޅާ އީމާން ނުވަނީއެއް ނޫނެވެ. އަދި ކިއެއްތޯއެވެ؟ މި އަޅާވަނީ އެ ކަމަށް އީމާންވެގެންނެވެ. ނަމަވެސް، މި އަޅާ އެދެނީ، މަރުވުމަށް ފަހު އަލުން ދިރުއްވަނީ ކިހިނަކުންކަން މި އަޅާއަށް ފެނި، މި އަޅާގެ އީމާންކަމާއި ޔަޤީންކަމުގެ މައްޗަށް، އިތުރު އީމާންކަމަކާއި ޔަޤީންކަން ލިބި، މި އަޅާގެ ހިތް އިތުރަށް ހަމަޖެހުމަށެވެ.“\nމި ފަދައިން، إِبْرَاهِيمُ عَلَيهِ السَّلَامُ ދެންނެވުމުން، އެ ރަސޫލާއަށް، اللهُ سُبحَانَهُ وَتَعَالَى ވަޙީކުރެއްވިއެވެ. ”ފަހެ، ހަތަރު ދޫނި ހިއްޕަވައި، އިބަ ރަސޫލާއަށް، އެއް ދޫންޏާއި އަނެއް ދޫނި އޮޅިވަޑައިނުގަންނަވާނޭ ގޮތަށް، އެ ދޫނިތައް އޮޅުކުރައްވާށެވެ! ދެން އެއަށްފަހު، އެ ދޫނިތައް ކަތިލައްވައި ކޮށްޓަވައި، އެ ކޮށްޓެވި ތަކެތި އެއްކުރައްވައި މޮޑުއްވާށެވެ! ދެން، އެ މޮޑުއްވި ތަކެތި ބައިބައިކުރައްވައި، އިބަ ރަސޫލާގެ ވަށައިގެންވާ ފަރުބަދަތަކުގެ ތެރެއިން ކޮންމެ ފަރުބަދައެއްގެ މައްޗަށް އެއިން ބައެއް ލައްވާށެވެ!\nއެއަށްފަހު، އެ ދޫނިތަކަށް ގޮވައިލައްވާށެވެ! ދެން ހަމަ އެ ހިނދުން އެ ހިނދަށް، އެ ދޫނިތައް ދިރިގެން ހަލުއިކަމާ އެކު، އަވަސްއަވަހަށް އުދުހިފައި، އިބަ ރަސޫލާގެ އަރިހަށް އަންނާނެތެވެ. އޭ إِبْرَاهِيمُ عَلَيهِ السَّلَامُއެވެ! އަދި ހަމަކަށަވަރުން، اللهُ سُبحَانَهُ وَتَعَالَىއީ، ހުރިހައި ބާރުތަކެއްގެވެރި، ގަދަކީރިތިވަންތަ، ކަށަކުޅަދުންވަންތަ ޢަޒީޒުވަންތަ، إِلٰهُ ކަން، އިބަ ރަސޫލާ ދެނެވަޑައިގަންނަވާށެވެ! އަދި، އެ إِلٰهއީ ކުރައްވާ ކަންތައްތަކާއި ނުކުރައްވާ ކަންތައްތަކުގައި، ޙިކްމަތްވަންތަ إِلٰهُ ކަން ވެސް ދެނެވަޑައިގަންނަވާށެވެ![18] ","[18] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(261) اللهُ سُبحَانَهُ وَتَعَالَىގެ މަގުގައި ތިމާމެންގެ މުދަލުން ހޭދަކުރާ މުއުމިނުންނަށް ދެއްވާ ދަރުމައިގެ މިސާލަކީ، ފަސްގަނޑު މޮޅު ބިމެއްގައި އިންދާ އޮށަކުން ފަޅާ ގަހެއް ހެދި، ބޮޑުވެ، ފޯދި، ކުރާތައް ނިކުންނައިރު، ކޮންމެ ކުރާގަނޑެއްގައި ސަތޭކަ އޮށް ހުންނަ ހަތްކުރާގަނޑު ނިކުންނަ ގަހެއްގެ މިސާލެވެ.\nއެހެނީ، ހަމަކަށަވަރުން ކޮންމެ ހެޔޮކަމެއްގެ ދަރުމަ ދިހަ ގުނައިން ހަތްސަތޭކަ ގުނައަށް، اللهُ سُبحَانَهُ وَتَعَالَى އިތުރުކޮށްދެއްވަތެވެ. އަދި އޭގެ އިތުރަށް ވެސް، އެމީހެއްގެ ހިތުގައި އަށަގެންފައިވާ އީމާންކަމާއި އިޚްލާޞްތެރިކަންހުރި މިންވަރަކުން، اللهُ سُبحَانَهُ وَتَعَالَى އެދިވޮޑިގަންނަވާ އަޅަކަށް، އެ إِلٰهُ އިރާދަކުރެއްވި މިންވަރަކަށް ދަރުމައާއި ޘަވާބު ގިނަގުނަކުރައްވައި އިތުރުކޮށްދެއްވަތެވެ. އަދި ދަންނާށެވެ! اللهُ سُبحَانَهُ وَتَعَالَىއީ، އެ إِلٰهُގެ ދީލަތިވަންތަކަމާއި ފަޟްލުވަންތަކަން އިންތިހާއަށް ތަނަވަސްވެގެންވާ، އަދި އަޅުތަކުންގެ ތެރެއިން، އެ إِلٰهُގެ ފަޟްލުވަންތަކަމުގެ ޙައްޤުވެރީންނަކީ ކޮން ބަޔެއް ކަމާއި، އަޅުތަކުންގެ ނިޔަތް، މޮޅަށް ދެނެވޮޑިގެންވާ إِلٰهއެވެ.[19] \nދަންނާށެވެ! މުއުމިނުންނަށް އެންމެ ބޮޑު ދަރުމައާއި ޘަވާބު ލިބެނިވި ޢަމަލުތަކުގެ ތެރޭގައި، اللهُ سُبحَانَهُ وَتَعَالَىގެ މަގުގައި ހޭދަކުރުން ވެއެވެ. މިހެން ކަމަށް ވުމާއެކު، اللهُ سُبحَانَهُ وَتَعَالَىގެ މަގުގައި ހޭދަކުރުމަށް، މި އާޔަތުގައި މުސްލިމުން ޝައުޤުވެރިކުރައްވައިފައި ވެއެވެ.\nމި އާޔަތް ބާވައިލެއްވުނީ عُثْمَانُ بْنِ عَفَّان رَحِمَهُمَا اللَّهُއާއި، عَبْدُ الرَّحْمَن بْنِ عَوْف رَحِمَهُمَا اللَّهُއާއި، މި ދެ ޞަޙާބީންނާ މެދުގައި ކަމަށް ރިވާވެގެންވެއެވެ. رَسُولُ اللهِ ﷺ ތަބޫކު ހަނގުރާމައަށް ނުކުމެވަޑައިގަންނަވާން ގަސްތުކުރެއްވި ހިނދު، އެ ކަމަށް ޓަކައި ހޭދަކުރައްވާން އެ ރަސޫލާގެ އަޞްޙާބުންނަށް ނަސޭހަތްތެރިވެ ވަޑައިގަތުމުން، عَبْدُ الرَّحْمَن ابْنِ عَوْف رَحِمَهُمَا اللَّهُގެ މިލްކުގައި އެ ވަގުތުހުރި އަށް ހާސް ދިރްހަމުގެ ތެރެއިން ހަތަރު ހާސް ދިރްހަމު ޖިހާދަށް ހޭދަކުރެއްވުމަށް ޓަކައި، ކީރިތި ރަސޫލާގެ އަރިހަށް ގެންނެވިއެވެ.\nދެން، عَبْدُ الرَّحْمَن بْنِ عَوْف رَحِمَهُمَا اللَّهُއަށް، ކީރިތި ރަސޫލާ ޙަދީޘުކުރެއްވިއެވެ. ”ތިބާގެ އަނބިދަރީންނަށް ޓަކައި ތިބާ ބެހެއްޓެވި އެއްޗަކާއި، اللهُ سُبحَانَهُ وَتَعَالَىގެ މަގުގައި ތިބާ ހޭދަކުރެއްވި އެއްޗެއްގައި، އެ إِلٰهُ ބަރަކާތްލައްވާނެތެވެ.“ އަދި، رَسُولُ اللهِ ﷺގެ އަރިހަށް ވަޑައިގެން عُثْمَانُ بْنِ عَفَّان رَحِمَهُمَا اللَّهُ ވިދާޅުވިއެވެ. ހަނގުރާމައަށް ތައްޔާރުވާނޭ ޚަރަދު ލިބިފައިނުވާ ކޮންމެ މީހަކަށް، އެ ކަމަށް ބޭނުންވާ ޚަރަދު ދިނުމާ އަޅުގަނޑު ޙަވާލުވެއްޖައީމެވެ. މި ފަދައިން ވިދާޅުވެ، اللهُ سُبحَانَهُ وَتَعَالَىގެ މަގުގައި ދިހަ ހާސް ދީނާރު ހޭދަކުރެއްވިއެވެ. ދެން، އެ ދެ ޞަޙާބީން އެ ކުރެއްވި ހޭދައާ ގުޅިގެން މި އާޔަތް ބާވައިލެއްވުނެވެ.[20] ","[19] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة\n[20] الْجامِعُ لِأَحْكَامِ الْقُرْآنِ لِلْإمَامِ الْقُرْطُبِي"],["(262) ޝައްކެއްނެތެވެ. اللهُ سُبحَانَهُ وَتَعَالَىގެ ޙަޟްރަތުން ނުހަނު ގިނަގުނަ ދަރުމައާއި ބޮޑުވެގެންވާ ޘަވާބު ލިބެނިވި މީހުންނަކީ، އެ إِلٰهُގެ މަގުގައި ޖިހާދުކުރުމަށާއި، އެ ނޫން ވެސް އެހެނިހެން ހެޔޮ ކަންތައްތަކަށް އެބައިމީހުންގެ މުދައު ހޭދަކުރުމަށްފަހު، އެ ހޭދަކުރި އެއްޗަކާ ގުޅިގެން އޭނާ އެހީތެރިވެދިން މީހުންނަށް ކަލަގޮވައި ބަހުން ވިއަސް އަދި ޢަމަލުން ވިއަސް އެބައިމީހުންނަށް އުނދަގޫނުކުރާ މީހުންނެވެ. އަދި ޤިޔާމަތް ދުވަހުން، اللهُ سُبحَانَهُ وَتَعَالَىގެ ޙަޟްރަތަށް ދެވޭ ހިނދު އެބައިމީހުންގެ މައްޗަކަށް އެއްވެސް ބިރުވެރިކަމެއް ނުވެއެވެ. އަދި އާޚިރަތުގައި އެބައިމީހުންނަށް ލިބޭ ނިޢްމަތުގެ ބޮޑުކަމުން، ދުނިޔޭގައި އުޅުނުއިރު ނުލިބުނު އެއްޗަކާއި ނުކޮށް ދޫކޮށްލެވުނު ކަމަކާމެދު ހިތާމަކުރުމެއް ވިއަސް އެބައިމީހުންނަކަށް ނުވެއެވެ.[21]","[21] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(263) ސަލާންޖަހާ މީހަކަށް ނުވަތަ އެހީއަށް އެދޭ މީހަކަށް ޞަދަޤާތެއް ދީފައި، އެ ޞަދަޤާތަކާ ވިދިގެން އެ މީހަކަށް ކަލަގޮވައި އުނދަގޫކޮށް ނިކަމެތިކޮށް ހިތެވޭ ޞަދަޤާތަކަށްވުރެން، އޯގާވެރިކަމާއި މަޑުމައިތިރިކަމާ އެކު ހެޔޮ ބަހެއް ބުނުން، މާ ހެޔޮކަން ބޮޑެވެ. އަދި ތިމާއަށް ނުބައިކޮށް ހިތި މީހަކަށް ޢަފޫކުރުމުގެ ހެޔޮކަން ވެސް، ހަމަ އެހައިމެ ބޮޑުވެގެން ވެއެވެ. اللهُ سُبحَانَهُ وَتَعَالَىއީ، އަޅުންކުރާ ޞަދަޤާތަކަށް އަދި އެބައިމީހުންކުރާ ހޭދައަކަށް ވިއަސް ބޭނުންފުޅުވެވޮޑިގެންނުވާ، އަމިއްލަ ޛާތުފުޅައިގެން ފުދިވޮޑިގެންވާ އަދި އަޅުތަކުން ކުރާ ކުށްތަކަށް ޢުޤޫބާތް ދެއްވުމުގައި އަވަސްވެވޮޑިނުގަންނަވާ ޙަލީމުވަންތަ إِلٰهއެވެ.[22]","[22] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(264) އޭ اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންވެގެންވާ މުއުމިނުންނޭވެ! ފަޤީރުންނަށާއި، މިސްކީނުންނަށާއި، ބޭނުންޖެހިފައިވާ މީހުންނަށް ޞަދަޤާތް ދިނުމަށް ފަހު، އެބައިމީހުންނަށް ކަލަގޮވައި އުނދަގޫ ދިނުމުގެ ސަބަބުން، ތިޔަބައިމީހުން ދޭ ޞަދަޤާތުގެ ޘަވާބާއި ދަރުމަ ނަގައިލައި، އެ ޞަދަޤާތަށް ލިބެންވާ ހެޔޮކަން ތިޔަބައިމީހުން ބާޠިލު ނުކުރާށެވެ! ފަހެ، ބަޔަކަށް ޞަދަޤާތްދިނުމަށް ފަހު، އެ ބަޔަކަށް ކަލަގޮވައި އުނދަގޫކުރާ މީހާއީ، اللهُ سُبحَانَهُ وَتَعَالَىއަށާއި އާޚިރަތްދުވަހަށް އީމާންނުވާ ޙާލު، މީސްތަކުންގެ ތަޢުރީފު ލިބުމަށް އެދި ދެއްކުންތެރިކަމުގެ ގޮތުން މުދާ ހޭދަކުރާ މީހާފަދަ މީހެކެވެ.\nފަހެ ދެއްކުންތެރިކަމުގެ ގޮތުން ހޭދަކުރާ މީހާ އެ ކުރާ ހޭދައިގެ މިސާލަކީ، އޮމާން ހިލަގަނޑެއްގެ މަތީގައި ހުންނަ ހިމުން ވެއްޔާއި ހިރަފުހުގެ މައްޗަށް ބޯކޮށް ވާރޭ ވެހުމުން، އެ ވެލިތަކާއި ހިރަފުސް މުޅީން ފިލައި ސާފުވެ، އެއްވެސް ވެއްޔެއް އަދި ހިރަފުހެއް ވިއަސް ނެތް ސާފު އޮމާން ހިލަގަނޑަކަށް، އެ ހިލަގަނޑު ވާގޮތުގެ މިސާލެވެ.\nދަންނާށެވެ! ހޭދަކޮށްފައި ކަލަގޮވާ މީހުންނާއި، ޝަކްވާކުރަމުން ހޭދަކުރާ މީހުންނާއި، ކަންދެއްކުމުގެ ގޮތުން ހޭދަކުރާ މީހުންނާއި، މި ފަދަ މީސްމީހުންކުރާ ކޮންމެ ހޭދައަކީ، އެބައިމީހުންގެ އަތުން ގެއްލިގެންދިޔަ އެއްޗެކެވެ. އަދި އެ ފަދަ މީހުންކުރާ ހޭދައިގެ މަންފާއާއި ޘަވާބު ލިބިގަތުމުގެ ކުޅަދާނަކަމެއް ވެސް އެބައިމީހުންނަކަށް ލިބިގެނެއް ނުވެއެވެ.\nއަދި އެބައިމީހުންގެ އެ ޢަމަލުތައް ބާޠިލުވުމުގެ ސަބަބުން، އެ ޢަމަލުތަކަށް، އާޚިރަތް ދުވަހުން އެއްވެސް ޘަވާބެއް، اللهُ سُبحَانَهُ وَتَعَالَى އެބައިމީހުންނަށް ނުދެއްވާހުއްޓެވެ. އަދި، اللهُ سُبحَانَهُ وَتَعَالَى ރުހިވޮޑިގަންނަވާ މަގުން ހިނގައި، ފައިދާކުރަނިވި ގޮތުގައި މުދައު ހޭދަކޮށް، އެހެނިހެން ޞާލިޙު ޢަމަލުތައް ކުރުމުގެ ހެޔޮ ތައުފީޤު، ކާފިރުތަކުންނަކަށް، اللهُ سُبحَانَهُ وَتَعَالَى ނުދެއްވަތެވެ.[23] ","[23] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(265) އަދި، الله سُبحَانَهُ وَتَعَالَىގެ ވަޢުދުފުޅު، އެ إِلٰهُ ފުރިހަމަ ކުރައްވާނޭ ކަން ކަށަވަރުކޮށް ޔަޤީންކުރާ ޙާލު، އެ إِلٰهُގެ ރުހިވޮޑިގަތުންއަދައި އެބައިމީހުންގެ މުދަލުން ހޭދަކުރާ މުއުމިނުންގެ މިސާލަކީ، އުސްބިމެއްގައިވާ ފަސްގަނޑު މޮޅު އަދި ހުރިހައި ފަރާތަކުންމެ ވަޔާއި އަވި ލިބޭ ގޮތަށް އޮތް ބޮޑު ބަގީޗާއަކަށް ބޯކޮށް ވާރޭވެހުމުން، އެ ތާނގެ މޭވާތައް ދެގުނައަށް އިތުރުވާ ބަގީޗާއެއްގެ މިސާލެވެ.\nއަދި އެ ބަގީޗާއަށް ބޯކޮށް ވާރޭނުވެހި، ހިމަފޮދު ވާރޭވެހުނުކަމުގައި ވިއަސް، ހުރިހައި ފަރާތަކުން ވަޔާއި އަވި ލިބުމުގެ ސަބަބުންނާއި، ބިމުގެ ރަނގަޅުކަމުން، އެ ބަގީޗާއިން ލިބޭ މޭވާތައް ދެގުނައަށް އިތުރުވޭމެއެވެ. ހަމަ އެ ފަދައިންމެ، އިޚްލާޞްތެރި މުއުމިނުންކުރެން ކޮންމެ މީހަކު ވެސް އެ މީހެއްގެ ފޯރުންތެރިކަން ހުރިމިންވަރަކުން، اللهُ سُبحَانَهُ وَتَعَالَىގެ ރުހިވޮޑިގަތުންއަދައިގެންކުރާ ޞަދަޤާތް، ކިތަންމެ ގިނަ ނުވަތަ ކިތަންމެ މަދު ޞަދަޤާތެއްކަމުގައި ވިއަސް، اللهُ سُبحَانَهُ وَتَعَالَىގެ ޙަޟްރަތުގައި އެ ބައިމީހުންގެ އެ ޢަމަލު ޤަބޫލުކުރެއްވި، އެ ޞަދަޤާތެއްގެ ޘަވާބު، އެތައް ގުނައަކަށް އިތުރުވެއެވެ.\nދަންނާށެވެ! اللهُ سُبحَانَهُ وَتَعَالَىއީ، ސިއްރާއި ފައުޅުގައި ތިޔަބައިމީހުންކުރާ ޢަމަލުތަކަށް، މޮޅަށް ބައްލަވައިވޮޑިގެންވާ إِلٰهއެވެ. އަދި، އެ إِلٰهُގެ ރުހިވޮޑިގަތުން އަދައި ހޭދަކުރާ މީހުންނާއި ދެއްކުންތެރިކަމުގެ ގޮތުން ހޭދަކުރާ މީހުން ވެސް، އެ إِلٰهُ މޮޅަށް ދެނެވޮޑިގެން ވެތެވެ. ވީމާ، އެ މީހަކުކުރި ޢަމަލަކާ އެކަށޭނަ ގޮތުން އެ މީހަކަށް ލިބެންވާ ޖަޒާ ނުވަތަ ސަޒާ، އެ މީހަކަށް، އެ إِلٰهُ ދެއްވާނެތެވެ.[24] ","[24] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور\nعَائِضِ الْقَرْنِي"],["(266) އޭ މުސްލިމުންނޭވެ! މޭބިސްކަދުރު ވެޔޮތަކާއި ކަދުރު ރުއްތަކުން ލިބޭ މޭވާތަކުގެ އިތުރަށް، ތަފާތު ބާވަތްބާވަތުގެ އެހެނިހެން މޭވާތައް ވެސް ލިބޭ އަދި އެއްވެސް މަސައްކަތެއް އަދި ޚަރަދެއް ވިއަސް ނުކޮށް އެ ބަގީޗާގެ ގަސްތަކަށް ބޭނުންވާ ފެން ލިބޭ ގޮތަށް، އެ ތާނގެ ގަސްތަކުގެ ދަށުން ފެން އާރުތައް ހިނގަހިނގައި އޮންނަ ބަގީޗާއެއް މީހަކަށް ލިބުނެވެ. އެހެންކަމުން، އޭނާއާއި އޭނާގެ ބެލުމުގެ ދަށުގައިވާ އެންމެންނަށް ބޭނުންވާ ޚަރަދު އެ ތަނުން ލިބެމުންދިޔައެވެ.\nދެން ނުހަނު ބޮޑު އުފަލާއި އަރާމާއި ތަނަވަސްކަމުގައި އޭނާ ދިރިއުޅެމުން ދަނިކޮށް އަދި އަމިއްލައަށް މަސައްކަތެއް ނުކުރެވޭފަދަ ޅަ ދަރީންތަކެއް ވެސް ތިއްބައި އޭނާގެ ޢުމުރުން ދުވަސްވެ މުސްކުޅިވެ އަތްފައިގެ ބާރުދެރަވިއެވެ. އެ ގޮތަށް އޭނާއަށް ކަންތައް ދިމާވެ، އެ ފަދަ ބަގީޗާއަކަށް އެންމެ ބޮޑަށް ބޭނުންވީ ދުވަހު، އެ ބަގީޗާއަށް އެރި އަލިފާނުގެ ވައިރޯޅިއަކުން، މުޅި ބަގީޗާ އަނދައިގެންދިޔަ ބަގީޗާ ފަދަ، ބަގީޗާއެއް ލިބުމަށް ތިޔަބައިމީހުންކުރެން އެއްވެސް މީހެއްގެ ހިތް އެދޭނެހެއްޔެވެ؟\nބަޔާންވެދިޔަ މިސާލުގައިވާ ފަދައިން، އިޚްލާޞްތެރިކަމެއް ނެތް ޙާލު، ދެއްކުންތެރިކަމުގެ ގޮތުން، ހޭދަކުރާ މީހާ ވެސް، އޭނާ ކުޅަ ހޭދައަށް ލިބެންވާ ދަރުމައާއި ޘަވާބަށް އެންމެ ބޭނުންވާ ދުވަސް ކަމުގައިވާ ޤިޔާމަތް ދުވަހުން، اللهُ سُبحَانَهُ وَتَعَالَىގެ ޙަޟްރަތަށް ދާހުށީ، އެއްވެސް ހެޔޮކަމަކާ ނުލައެވެ.\nތިޔަބައިމީހުންނަށް ޓަކައި، اللهُ سُبحَانَهُ وَتَعَالَى މިފަދަ މިސާލުތައް ބަޔާންކޮށްދެއްވަނީ، އެ މިސާލުތަކާމެދު ވިސްނައި ފިކުރުކޮށް، اللهُ سُبحَانَهُ وَتَعَالَىގެ ޙަޟްރަތުން ދަރުމަލިބުމަށް އެދޭ ޙާލު، އެ إِلٰهُގެ ވަޖުހުފުޅުއަދައި ތިޔަބައިމީހުންކުރާ ހޭދަތަކާއި އެ ނޫން އެންމެހައި ޢަމަލުތަށް ވެސް، އިޚްލާޞްތެރިކަމާ އެކު ކުރުމަށް ޓަކައެވެ.[25] ","[25] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ\nلِلدَّكْتُور عَائِضِ الْقَرْنِي"],["(267) އޭ اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ ރަސޫލާއާ ތަބާވާ މުއުމިނުންނޭވެ! ޙަލާލު މަސައްކަތްކޮށްގެން ތިޔަބައިމީހުން ހޯދައިފައިވާ ޙަލާލު ރަނގަޅު ތަކެއްޗާއި ތިޔަބައިމީހުންނަށް ލިބޭ ޙަލާލު އާމްދަނީއިން، ތިޔަބައިމީހުން ފަރުޟު ޒަކާތް ނެރޭށެވެ! އަދި ސުންނަތް ޞަދަޤާތްކޮށް، اللهُ سُبحَانَهُ وَتَعَالَىގެ މަގުގައި ހޭދަކޮށް އުޅޭށެވެ! އަދި، ތިމަން إِلٰهُ، ތިޔަބައިމީހުނަށް ޓަކައި ބިމުން ފަޅުއްވައި ނެރުއްވައިދެއްވި މޭވާއާއި ގޮވާމުގެ ބާވަތްތަކުން، ފަރުޟު ޒަކާތް ނެރުމުގެ އިތުރަށް، އެ ތަކެތީން، ޞަދަޤާތް ވެސް ދޭށެވެ! އަދި ޒަކާތާއި ޞަދަޤާތްދޭއިރު، އެ ތަކެތީގެ ތެރޭގައި ހިމެނޭ ކަމުނުދާ ދެރަ ތަކެތީން ޒަކާތާއި ޞަދަޤާތްދިނުމުގެ ބަދަލުގައި، ރަނގަޅު މޮޅު ތަކެތީން، ޒަކާތާއި ޞަދަޤާތްދޭށެވެ! އެހެނީ، ބަޔެއްގެ އަތުން ތިޔަބައިމީހުންނަށް ލިބެންވާ ޙައްޤެއް ލިބޭއިރު، ކަމުނުދާ ދެރަ ތަކެތި ލިބިއްޖެ ނަމަ، އެ ތަކެއްޗާމެދު ނުރުހި ލޯމަރައިގެން ތިބޭ ޙާލުގައި މެނުވީ، އެ ފަދަ ތަކެތި ޤަބޫލުކުރާ ބަޔަކު ކަމުގައި ތިޔަބައިމީހުން ނުވަމުއެވެ.\nއަދި ދަންނާށެވެ! ހަމަކަށަވަރުން، اللهُ سُبحَانَهُ وَتَعَالَىއީ، ތިޔަބައިމީހުންދޭ ޒަކާތަކަށް އަދި ޞަދަޤާތަކަށް އަދި، އެ إِلٰهُގެ މަގުގައި ތިޔަބައިމީހުންކުރާ އެހެން ހޭދައަކަށް ވިއަސް، ބޭނުންފުޅުވެވޮޑިގެންނުވާ، އަމިއްލަ ޛާތުފުޅައިގެން ފުދިވޮޑިގެންވާ، ހުރިހައި ޙާލެއްގައިމެ، ޙަމްދު ޘަނާއާއި ތަޢުރީފު ލިބިވޮޑިގެންވާ إِلٰهއެވެ.\nދަންނާށެވެ! އަޅުތަކުން ކުރުމަށް، اللهُ سُبحَانَهُ وَتَعَالَى އަމުރުކުރައްވައިފައިވާ ކަންތައްތަކަކީ، އެ إِلٰهُގެ އަމިއްލަ ޛާތުފުޅަށް ބޭނުންފުޅުވެވޮޑިގެންވާ ކަންތައްތަކެއް ނޫނެވެ. އަދިކިއެއްތަ! އެ إِلٰهُ އަމުރުކުރެއްވި ކަންތައްތައްކުރުމުން ފައިދާކުރާނީ އެ ކަންތައްތައްކުރި ބައެއްގެ އަމިއްލަ ނަފްސުތަކަށެވެ.[26] ","[26] تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة"],["(268) ޝައިޠާނާގެ މަސައްކަތަކީ، ތިޔަބައިމީހުން ފަރުޟު ޒަކާތްނެރެ ސުންނަތް ޞަދަޤާތްދޭ ނަމަ، ފަޤީރުވެދާނޭ ކަމުގެ ބިރު ތިޔަބައިމީހުންގެ ހިތަށް ވައްދައި، ދަހިވެތިވުމަށް ހިތްވަރުދީ ތިޔަބައިމީހުންނަށް ވަސްވާސްއެޅުމެވެ. އަދި ޒަކާތުގެ ގޮތުގައި އެއްޗެއްނެރެ، اللهُ سُبحَانَهُ وَتَعَالَىގެ މަގުގައި ހޭދަކޮށް ޞަދަޤާތެއް ދެނީ ނަމަ، ތިޔަބައިމީހުންނަށް ކަމުނުދާ ދެރަ ތަކެތީން ޒަކާތާއި ޞަދަޤާތްދިނުމަށް، ޝައިޠާނާ ތިޔަބައިމީހުންނަށް އަމުރުކުރެއެވެ. އަދި އޭގެ އިތުރަށް ވެސް، ޝައިޠާނާ ތިޔަބައިމީހުންނަށް އަމުރުކުރަނީ، اللهُ سُبحَانَهُ وَتَعَالَىގެ އަމުރުފުޅުތަކާއި ޚިލާފުވެ، އެ إِلٰهއަށް އުރެދި ފާޙިޝް ޢަމަލުތަކަށް އަރައިގަތުމަށެވެ.\nނަމަވެސް، ތިޔަބައިމީހުންނަށް، اللهُ سُبحَانَهُ وَتَعَالَى ވަޢުދުވެވޮޑިގަންނަވަނީ، ތިޔަބައިމީހުން، އެ إِلٰهُގެ މަގުގައި ހޭދަކޮށް އުޅުނުކަމަށް ޓަކައި، އެ إِلٰهُގެ ފަޟުލުވަންތަކަމުން ތިޔަބައިމީހުންގެ ފާފަތައް ފުއްސަވައިދެއްވައި ރިޒުޤު ތަނަވަސްކޮށްދެއްވުމަށެވެ. اللهُ سُبحَانَهُ وَتَعَالَىއީ، އެ إِلٰهُގެ ދީލަތިވަންތަކަން އެންމެހައި ޚަލްޤުތަކުންނަށް ތަނަވަސްވެގެންވާ، އަޅުތަކުންކުރާ ޢަމަލުތަކާއި، އެބައިމީހުންގެ ނިޔަތާއި، އެބައިމީހުންގެ ހުރިހައި ކަމެއް، މޮޅަށް ދެނެވޮޑިގެންވާ إِلٰهއެވެ.[27] ","[27] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(269) އަދި، اللهُ سُبحَانَهُ وَتَعَالَىގެ އަޅުތަކުންގެ ތެރެއިން، އެ إِلٰهُ އެދިވޮޑިގަތް އަޅަކަށް، ޝަރީޢަތުގެ ޢިލްމު، އެ إِلٰهُ ދެއްވަތެވެ. އަދި ޝަރީޢަތުގެ ޢިލްމު، اللهُ سُبحَانَهُ وَتَعَالَى ދެއްވައިފި މީހަކީ، އެ إِلٰهُގެ ޙަޟްރަތުން ގިނަގުނަ ހެޔޮކަން ލިބިއްޖެ މީހަކުކަން ކަށަވަރެވެ. ދަންނާށެވެ! ސަލާމަތްބުއްދީގެ އަހުލުވެރީން މެނުވީ، اللهُ سُبحَانَهُ وَتَعَالَىގެ ޙަޟުރަތުން ބާވައިލެއްވޭ ވަޙީ ބަސްފުޅުތަކާމެދު ވިސްނައި ފިކުރުކޮށް، އެ ވަޙީ ބަސްފުޅުތަކުން ހިދާޔަތު ލިބިގަނެ، އެ ބަސްފުޅުތަކުންލިބޭ ހިދާޔަތުގެ އަލީގައި ނުހިނގާނެތެވެ.[28] ދަންނާށެވެ! އިސްލާމް ދީނުގެ މައްސަލަތަކާއި ޙުކުމްތައް ދެނެގަތުމުގެ ފުރިހަމަ ވިސްނުމާއި، ކީރިތި ޤުރްއާނާއި، ރަސޫލާގެ ސުންނަތާ އެއްގޮތަށް، ބަހާއި ޢަމަލު ސީދާކުރުމަށް ލޯބިކުރުމާއި ޝަރީޢަތުގެ ޢިލްމު އުނގެނުމުގެ ބާރުލިބެނީ، ތެދުވެރިކަމާއި އިޚްލާޞްތެރިކަމާ އެކު އެ ކަންކަމަށް އެދި، اللهُ سُبحَانَهُ وَتَعَالَىގެ ޙަޟްރަތުގައި ދެންނެވުންމަތީ ދެމިތިބެ، އެ ކަމަށް މަސައްކަތްކުރާ މީހުންނަށެވެ.","[28] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(270) الله سُبحَانَهُ وَتَعَالَىގެ ރުހިވޮޑިގަތުންއަދައި، ކިތަންމެ ގިނަ ނުވަތަ ކިތަންމެ މަދު އެއްޗެއް ތިޔަބައިމީހުން ހޭދަކުރިކަމުގައި ވިއަސް އަދި، اللهُ سُبحَانَهُ وَتَعَالَىގެ ވަޖުހުފުޅުއަދައި، ހެޔޮ ކަމެއް ކުރުމަށް ނަދުރުބުނިކަމުގައި ވިއަސް، ހަމަކަށަވަރުން، އެ ކަމެއް، اللهُ سُبحَانَهُ وَتَعَالَى މޮޅަށް ދެނެވޮޑިގެން ވެތެވެ. އަދި ތިޔަބައިމީހުންގެ ހިތުގައި ފޮރުވިފައިވާ ނިޔަތަކީ ކޮބައިކަން ވެސް، އެ إِلٰهُ މޮޅަށް ދެނެވޮޑިގެން ވެތެވެ. ވީމާ، އެ ކަންކަމުގެ ދަރުމައާއި ޘަވާބު، އެ إِلٰهُ ތިޔަބައިމީހުންނަށް ފުރިހަމައަށް ދެއްވާނޭ ކަން ކަށަވަރެވެ. ދަންނާށެވެ! މުދަލުން އަދާކުރާންޖެހޭ ޒަކާތާއި، އެ ނޫން ވެސް، اللهُ سُبحَانَهُ وَتَعَالَىގެ ޙައްޤުތައް އަދާނުކޮށް، ޝަރީޢަތުގެ އިންތައް ފަހަނަޅައިދާ މީހުންނަކީ އަނިޔާވެރީންނެވެ. އަދި އެ ފަދަ އަނިޔާވެރީން، اللهُ سُبحَانَهُ وَتَعَالَىގެ ޢަޛާބުން ދުރުކޮށް ސަލާމަތްކުރުމަށް ވާގިވެރިވެ އެހީތެރިވެދޭނޭ ހަމަ އެއްވެސް ފަރާތެއްނުވެއެވެ.[29]","[29] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(271) اللهُ سُبحَانَهُ وَتَعَالَىގެ ވަޖުހުފުޅުއަދައި ތިޔަބައިމީހުންކުރާ ޞަދަޤާތް، ފާޅުގައި ދިނުމަކީ ވެސް، ނުހަނު މޮޅު ގޮތެކެވެ. އަދި ވަންހަނާގޮތުގައި ފަޤީރުންނަށް ޞަދަޤާތްދެނީ ނަމަ، އެ ގޮތް ތިޔަބައިމީހުންނަށް ޓަކައި މާ ހެޔޮކަން ބޮޑެވެ. އެހެނީ، އެ ގޮތަށް ޞަދަޤާތްދިނުމުގައި އެއްވެސް ދެއްކުންތެރިކަމެއް ނުވެއެވެ.\nއަދި ދަންނާށެވެ! ސިއްރުގައި ވިއަސް އަދި ފައުޅުގައި ވިއަސް، އިޚްލާޞްތެރިކަމާ އެކު ޞަދަޤާތްދީ އުޅުމަކީ، ތިޔަބައިމީހުންނަށް ކުރެވިފައިވާ ކުށްފާފަތައް، اللهُ سُبحَانَهُ وَتَعَالَى ފުއްސަވާ ކަމެކެވެ. އަދި، اللهُ سُبحَانَهُ وَتَعَالَىއީ، ތިޔަބައިމީހުންކުރާ ހުރިހައި ކަމެއް މޮޅަށް ދެނެވޮޑިގެންވާ، އެއިން އެއްވެސް ކަމެއް، އެ إِلٰهއަށް ފޮރުވި ވަންހަނާވެގެންނުވާ، އެ ހުރިހައި ކަމެއްގެ ޚަބަރު، މޮޅަށް ދެނެވޮޑިގެންވާ إِلٰهއެވެ. އެހެންކަމުން، އެ މީހަކު ކުޅަ ޢަމަލެއްގެ ފުރިހަމަ ޖަޒާ، އެ މީހަކަށް، އެ إِلٰهُ ދެއްވާނޭ ކަން ކަށަވަރެވެ.[30] ","[30] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(272) އޭ ރަސޫލާއެވެ! މީސްތަކުންނަށް ތެދުމަގުދެއްކެވުމަކީ، އިބަ ރަސޫލާއަށް އޮތްކަމެއްނޫނެވެ. އިބަ ރަސޫލާއާ ޙަވާލުކުރެއްވިފައި ވަނީ، ތެދުމަގަށް ގޮވައިލެއްވުމާއި، އެ މަގުން ހިނގާނޭ ގޮތުގެ އިރުޝާދު މީސްތަކުންނަށް ދެއްވައި ނަސޭހަތްތެރިވެވަޑައިގަތުމެވެ. އެހެނެއްކަމަކު، اللهُ سُبحَانَهُ وَتَعَالَى އިރާދަކުރެއްވި މީހަކަށް، އެ إِلٰهُ ތެދުމަގު ދައްކަވަތެވެ. ވީމާ، އެ إِلٰهُ އެދިވޮޑިގަންނަވާ މީހަކު ހިދާޔަތުގެ މަގަށް ގެންނަވައި، އެ މަގުން ހިނގުމުގެ ތައުފީޤުދެއްވުމަކީ، އެ إِلٰهُ އެ މީހަކަށް ދެއްވާ ނިޢްމަތެކެވެ. އަދި، اللهُ سُبحَانَهُ وَتَعَالَىގެ ރުހިވޮޑިގަތުން އަދައި، ތިޔަބައިމީހުން ހޭދަކުރާ ކޮންމެ އެއްޗެއްގެ ދަރުމައާއި ޘަވާބު ލިބޭހުށީ އަދި އެ ކަމުން ފައިދާކުރާނީ ވެސް، ހަމަ ތިޔަބައިމީހުންގެ އަމިއްލަ ނަފްސަށެވެ. އެހެންކަމުން، اللهُ سُبحَانَهُ وَتَعَالَىގެ ވަޖްހުފުޅު އެދިގެން މެނުވީ، ތެދުވެރި މުއުމިނުން އެއްވެސް ހޭދައެއް ނުކުރާނެތެވެ.\nއަދި ހަމަކަށަވަރުން، އިޚްލާޞްތެރިކަމާ އެކު، اللهُ سُبحَانَهُ وَتَعَالَىގެ ރުހިވޮޑިގަތުން އަދައި ކިތަންމެ ގިނަ ނުވަތަ ކިތަންމެ މަދު އެއްޗެއް ތިޔަބައިމީހުން ހޭދަކުރި ކަމުގައި ވިއަސް، އެ ކަމަށް ލިބެންވާ ދަރުމައާއި ޘަވާބު، އެއްވެސް އުނިވުމެއް ނެތި ތިޔަބައިމީހުންނަށް ފުރިހަމައަށް ލިބެވޭހުއްޓެވެ. އަދި ތިޔަބައިމީހުންނަށް ލިބެންވާ ޙައްޤު ލިބުމުގައި، ކުޑަވެސް އަނިޔާއެއް އަދި ބޭއިންސާފެއް ވިއަސް ތިޔަބައިމީހުންނަކަށް ނުކުރެއްވޭހުއްޓެވެ.[31] \nމި އާޔަތް ބާވައިލެއްވުނު ސަބަބު:\nމި އާޔަތް ބާވައިލެއްވުނު ސަބަބާ ބެހޭގޮތުން ރިވާވެގެން ވެއެވެ. މަދީނާގެ އަންޞާރުންގެ ތެރެއިން ބައެއް ޞަޙާބީންގެ ގާތްތިމާގެ ޔަހޫދީން، بَنُو قُرَيْظَة ވަންހައާއި، بَنُو النَّضِيرُ ވަންހައިގެ މީހުންގެ ތެރޭގައި އުޅުނެވެ. އަދި އެބައިމީހުން އިސްލާމް ދީން ޤަބޫލުކޮށް އީމާންވެދާނޭ ކަމުގެ އުންމީދުގައި އަންޞާރުން އެބައިމީހުންނަށް ޞަދަޤާތްނުދެއްވައި ހިފެހެއްޓެވިއެވެ.\nއެހެންކަމުން، ކޮންމެ ދީނެއްގެ މީހަކު ކަމުގައި ވިއަސް ބޭނުންޖެހިފައިވާ މީހުންނަށް ޞަދަޤާތްކުރުމަކީ ހުއްދަކަމެއް ކަން އަންގަވައި، اللهُ سُبحَانَهُ وَتَعَالَى މި އާޔަތް ބާވައިލެއްވިއެވެ.[32] ","[31] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[32] الْجَامِعُ لِأَحْكَامِ الْقُرْآنِ لِلْإمَامِ الْقُرْطُبِي"],["(273) ތިޔަބައިމީހުން ޞަދަޤާތެއް ދޭނަމަ، އެ ޞަދަޤާތެއް ދިނުން، އެންމެ އައުލާކަން ބޮޑީ، اللهُ سُبحَانَهُ وَتَعَالَىގެ މަގުގައި ކުރެވޭ ޖިހާދަށް ނުކުތުމުގެ ސަބަބުން ތިމާމެންގެ ރިޒުޤު ހޯދުމުގެ މަސައްކަތްކުރުމަށް ޓަކައި ބިމުގައި ދަތުރުފަތުރުކޮށް އުޅުމަށް ޢުޛުރުވެރިވެފައިވާ މުސްލިމު ފަޤީރުންނަށެވެ. އެހެނީ، އެބައިމީހުންގެ ޙަޤީޤަތް ނުދަންނަ މީހަކަށް ނަމަ ހީވާނީ، އެބައިމީހުންނަކީ، ޞަދަޤާތަކަށް ބޭނުންނުވާ މުއްސަނދީންކަމުގައެވެ. އެއީ، އެބައިމީހުންގެ ޢިއްފަތްތެރިކަމާއި، ލަދުވެތިކަމާއި، ދީންވެރިކަމުގެ ސަބަބުން، އަނެކުންގެ ކިބައިން އެއްޗިއްސަށް އެދި ސަލާންޖަހައި ނޫޅޭތީއެވެ.\nނަމަވެސް، އެބައިމީހުން ލައިގެންތިބޭ ހެދުމުންނާއި އެބައިމީހުންގެ ހަށިތަކުގެ އަނަރޫފަކަމުން އެބައިމީހުންނަށް ޖެހިފައިވާ ދަތި ޙާލު ފާޅުވެ ފެންނާނެތެވެ. ވީމާ، އެބައިމީހުންގެ ކިބައިން ފެންނަ އެ ފަދަ ޢަލާމާތްތަކުން، އެބައިމީހުންނަކީ އަނެކުންގެ އެހީއަށް ބޭނުންވެފައިވާ ބަޔަކުކަން ތިބާއަށް އެނގޭނެތެވެ. ކަން މިހެން ހުރުމާއެކު ވެސް، އެބައިމީހުންނަކީ ސަލާންޖަހާ ބައެއްނޫނެވެ. އަދި މަޖުބޫރުވެއްޖެ ޙާލަތެއްގައި، މީހެއްގެ ކިބައިން ކަމަކަށް އެދުނުކަމުގައި ވިއަސް، މީހުންނަށް އާދޭސްކުރަމުން އެބައިމީހުންނެއް ނުހިނގައެވެ.\nދަންނާށެވެ! ތިޔަބައިމީހުންކުރާ ހުރިހައި ކަމެއް، اللهُ سُبحَانَهُ وَتَعَالَى މޮޅަށް ދެނެވޮޑިގެންވުމާ އެކު،\nއެ إِلٰهُގެ މަގުގައި ތިޔަބައިމީހުންކުރާ އެއްވެސް ހޭދައެއް، އެ إِلٰهއަށް ފޮރުވި ވަންހަނާވެގެނެއް ނުވެއެވެ. އެހެންކަމުން، އެ ކަމުގެ ފުރިހަމަ ޖަޒާ، ތިޔަބައިމީހުންނަށް ޤިޔާމަތް ޤާއިމުވާ ދުވަހުން، އެ إِلٰهُ ދެއްވާނެތެވެ.[33] \nމި އާޔަތް ބާވައިލެއްވުނު ސަބަބާ ބެހޭގޮތުން ރިވާވެގެންވެއެވެ. މި އާޔަތް ބާވައިލެއްވުނީ، މުހާޖިރުންގެ ތެރެއިން ފަޤީރުންނާ މެދުގައެވެ. މުހާޖިރުންނަކީ، އެބައިމީހުންގެ ގޯތިގެދޮރާއި އެބައިމީހުންގެ އަތުގައި ހުރިނަމަހުރި މުދަލެއް ދޫކުރައްވައި، މައްކާއިން މަދީނާއަށް ހިޖްރަކުރެއްވި އަޞްޙާބުންނެވެ. އަދި އެ މުހާޖިރުންގެ ތެރޭގައި، ޞުއްފާގެ އަހްލުވެރީން، މި ނަމުން މަޝްހޫރުވެފައިވާ، ހަތަރު ސަތޭކައެއްހައި ފަޤީރުން ތިއްބެވިއެވެ. ވުމާއެކު، ޞަޙާބީންގެ ތެރޭގައި އުޅުއްވި ފަޤީރުން ތިއްބަވާނޭ ތަނެއް، مَسْجِدُ النَّبَوِيގައި ތައްޔާރުކުރެވި، އެ ތަނަށް ޞުއްފާ މި ނަމުން ނަން ކިޔުނެވެ.\nއެ ޞަޙާބީންގެ މަސައްކަތްޕުޅެއް ކަމުގައިވީ، ޖިހާދުކުރެއްވުމާއި ޤުރްއާން ދަސްކުރެއްވުމެވެ. އެހެންކަމުން، ދިރިއުޅުއްވުމަށް ބޭނުންފުޅުވާ ޚަރަދުބަރަދު ހޯއްދެވުމަށް މަސައްކަތްކުރައްވާނޭ ވަގުތެއް އަދި އެ ކަމުގެ ކުޅަދާނަކަމެއް ޞުއްފާގެ އަހްލުވެރީންނަކަށް ލިބިވަޑައެއް ނުގަންނަވައެވެ. ޞުއްފާގެ އަހްލުވެރީން އުޅުއްވިގޮތް ބަޔާންކުރައްވައި أَبُو ذَرُّ الْغِفَارِي رَحِمَهُمَا اللَّهُ ވިދާޅުވިއެވެ. ކޮންމެ ރެއަކު އިރު އޮއްސުމުން، ޞުއްފާގެ އަހްލުވެރީންގެ ގާތަށް މަދީނާގެ އަންޞާރުން ވަޑަގަންނަވައެވެ.\nއަދި އޭގެ ތެރެއިން ކޮންމެ އަންޞާރީއަކު ވެސް ޞުއްފާގެ އަހްލުވެރީންގެ ތެރެއިން ބޭފުޅަކު ގެންދަވައެވެ. ދެން، އެންމެ ފަހުން ތިއްބަވާ ދިހަ ވަރަކަށް ބޭފުޅުން، ކައު އިތުރު ރަސޫލާގެ އަރިހަށް ޙާޟިރުވެވަޑައިގެން، އެ ރަސޫލާގެ އަރިހުގައި ފަރީއްކުޅުއްވައެވެ. އެއަށްފަހު، އެ ބޭފުޅުން އަވަހާރަފުޅު ލައްޕަވަނީ، مَسْجِدُ النَّبَوِيގައި އެ ބޭފުޅުންނަށް ޓަކައި ތައްޔާރުކުރެވިފައިވާ ޞުއްފާގައެވެ.\nމި އާޔަތުގައި މި ވަނީ، އެ ގޮތަށް އުޅުއްވި ޞުއްފާގެ އަހްލުވެރީންނާމެދު، اللهُ سُبحَانَهُ وَتَعَالَى އެންގެވި އެންގެވުމެކެވެ.[34] ","[33] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[34] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(274) އެބައިމީހުންނަކީ، اللهُ سُبحَانَهُ وَتَعَالَى އެބައިމީހުންނަށް ދެއްވި މުދަލުން، އެ إِلٰهُގެ ރުހިވޮޑިގަތުން އަދައި، އެއްވެސް ދެއްކުންތެރިކަމެއް ނެތި އިޚްލާޞްތެރިކަމާ އެކު، އެ إِلٰهُގެ މަގުގައި ރެއާއި ދުވާލު ސިއްރާއި ފައުޅުގައި ހޭދަކުރާ މީހުންނެވެ. އެބައިމީހުންނަށް، އެބައިމީހުންގެ ވެރި إِلٰهُގެ ޙަޟްރަތުގައި ނުހަނު ބޮޑު ދަރުމައާއި ޘަވާބު، ޤިޔާމަތް ޤާއިމުވާ ދުވަހުން ހުންނަ ހުއްޓެވެ. އަދި ދުނިޔެ ދޫކޮށްފައި، اللهُ سُبحَانَهُ وَتَعَالَىގެ ޙަޟްރަތަށް ދެވޭ ހިނދު، އެއްވެސް ބިރުވެރިކަމެއް އެބައިމީހުންނަކަށް ނުވާނެތެވެ. އަދި ދުނިޔޭގައި އުޅުނުއިރު، ނުކޮށް ދޫކޮށްލެވުނު ކަންތައްތަކާ އަދި ޙާޞިލުނުކުރެވުނު ކަންތައްތަކާމެދު ހިތާމަކުރުމެއް ވިއަސް، އެބައިމީހުންނަކަށް ނުމެވާނޭ މެއެވެ.\nދަންނާށެވެ! ބަޔާންވެދިޔައީ، اللهُ سُبحَانَهُ وَتَعَالَىގެ މަގުގައި ހޭދަކުރުމަށް ޓަކައި މުސްލިމުންނަށް ދެއްވައިފައިވާ ޙިކުމަތުންފުރިގެންވާ އިލާހީ އިރުޝާދުތަކެކެވެ. އަދި ފަޤީރުންގެ ބޭނުންތައް ފުއްދައިދިނުމުގައި މުސްލިމުން ގެންގުޅެންޖެހޭ ޝަރުޢީ އުޞޫލުތަކާއި ފުރިހަމަ ރިވެތި ޤަވާޢިދުތަކެވެ. ވުމާއެކު، އެއްވެސް މަޖުބޫރުކަމެއް ނެތި، اللهُ سُبحَانَهُ وَتَعَالَىގެ\nރުހިވޮޑިގަތުންއަދައި ހޭދަކުރުމަށް، އިސްވެދިޔަ އާޔަތްތަކުގައި، اللهُ سُبحَانَهُ وَتَعَالَى މުސްލިމުންނަށް ގޮވައިލައްވައިފައި ވެއެވެ.\nއަދި ހެޔޮ ކަންތައްތައްކުރުން ގިނަކުރުމަށާއި، ތަޤުވާވެރިވުމުގައި ވެސް އެއްބަޔަކު އަނެއްބަޔަކަށް އެހީތެރިވުމަށް، އިސްވެދިޔަ އާޔަތްތަކުގައި، الله سُبحَانَهُ وَتَعَالَى މުސްލިމުންނަށް ގޮވައިލައްވައިފައި ވެއެވެ. އަދި، އެ إِلٰهُގެ ރުހިވޮޑިގަތުން އަދައި ހޭދަކުރުމަކީ، ދަހިވެތިކަމުގެ ނުބައިކަމުން ތިމާގެ ނަފްސު ސަލާމަތްވެ، މުދަލުގައި ބަރަކާތް ލެއްވުން އިތުރުވާކަމެއްކަން އަންގަވައި، ދީލަތިކަމާ އެކު، އެ إِلٰهُގެ މަގުގައި ހޭދަކުރުމަށް މުސްލިމުން ޝައުޤުވެރިކުރައްވައިފައި ވެއެވެ.[35] \nމި އާޔަތް ބާވައިލެއްވުނީ، عَلِيُّ بْنِ أَبِي طَالِبٍ رَحِمَهُمَا اللَّهُއާ ބެހޭގޮތުން ކަމުގައިވެއެވެ. ابْنُ عَبَّاسٍ رَضِيَ اللَّهُ عَنْهُمَا ވިދާޅުވިއެވެ. عَلِيُّ بْنِ أَبِي طَالِبٍ رَحِمَهُمَا اللَّهُގެ އަތްޕުޅުގައި ހަތަރު ދިރުހަމް އޮއްވައި، އެއް ދިރުހަމް ރޭގަނޑު، އަނެއް ދިރުހަމް ދުވާލު، އަނެއް ދިރުހަމް ސިއްރުން، އަނެއް ދިރުހަމް ފައުޅުގައި، ޞަދަޤާތްކުރައްވައި އަތްޕުޅުމަތި މުޅީން ހުސްކޮށްލެއްވުމުންނެވެ.[36] ","[35] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[36] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(275) ޝައްކެއްނެތެވެ. ތަފާތު ގޮތްގޮތަށާއި ތަފާތު ނަންނަމުގައި ރިބާގެ މުޢާމަލާތުކުރާ ފަރާތްތަކާއި، އެ ފަދަ މުޢާމަލާތުތައް ހިންގުވާ ފަރާތްތަކާއި، އެ ފަދަ މުޢާމަލާތުތައް ހިންގައިގެން ލިބޭ ތަކެތި ބޭނުންކުރާ މީހުން ދަންނާށެވެ!\nއެ ފަދަ މީހުން ޤިޔާމަތް ދުވަހުން ކަށްވަޅުން ތެދުވާހުށީ، ޖިންނި ބަލިޖެހިގެން މޮޔަވެފައިވާ މީހަކު ބިންމައްޗަށް ވެއްޓިފައި އޮތުމަށް ފަހު ތެދުވާފަދައިން، ބިންމަތީގައި ހަރުލުމެއްނެތި ވެއްޓެމުން ތެޅެމުން ފޮޅެމުންނެވެ. އެއީ، اللهُ سُبحَانَهُ وَتَعَالَى ވިޔަފާރި ޙަލާލުކުރައްވައި، ރިބާ ޙަރާމްކުރައްވައިފައި ވަނިކޮށް، ވިޔަފާރިއަކީ ވެސް ރިބާއާއި އެއްފަދަ ކަމެއްކަމުގައި ބުނެ، އެބައިމީހުން ރިބާ ޙަލާލުކޮށް އުޅުނުކަމަށް ޓަކައި ކަން ކަށަވަރެވެ. އަދި ވިޔަފާރިއާއި އެ ނޫން ވެސް ޙަލާލު މަސައްކަތްކޮށްގެން ލިބޭ މުދަލާއި، ރިބާގެ މުޢާމަލާތުތަކުން ލިބޭ މުދަލާއި މި ދެ ގޮތުގައި އެއްވެސް ތަފާތެއް އޮތް ކަމަކަށް އެބައިމީހުންނެއް ނުދެކެއެވެ.\nއަދި ވިޔަފާރިކުރުމުން ފައިދާލިބި މުދައު އިތުރުވާ ފަދައިން، ރިބާގެ މުޢާމަލާތްތަކުން ވެސް\nފައިދާލިބި މުދައު އިތުރުވާ ކަމަށްޓަކައި، އެ ދެ ކަންތައް ވެސް ހަމަހަމަ ކަމަށާއި، އެއިން ކޮންމެ ކަމަކީ ވެސް ޙަލާލުކަމެއް ކަމުގައި އެބައިމީހުން ބުނެއެވެ. އެހެންކަމުން، އެބައިމީހުންގެ އެ ވާހަކައަކީ ދޮގު ވާހަކައެއް ކަމާއި، އެބައިމީހުންގެ އެ ޤިޔާސަކީ ބާޠިލު ޤިޔާސެއްކަން، اللهُ سُبحَانَهُ وَتَعَالَى މި އާޔަތުގައި ބަޔާންކުރައްވައިފައިވެއެވެ. އަދި ވިޔަފާރިކުރުމުން ފަރުދުންނާއި ޖަމާޢަތަށް ފައިދާ ލިބޭކަމަށް ޓަކައި، اللهُ سُبحَانَهُ وَتَعَالَى ވިޔަފާރި ޙަލާލުކުރެއްވިއެވެ. އަދި ރިބާގެ މުޢާމަލާތުކުރުމުން އެއްވެސް ބަދަލެއް ނުދީ، ބާޠިލު ގޮތްގޮތަށް މީސްތަކުންގެ މުދައު އަތުލެވި، މީސްތަކުންނަށް އަނިޔާވެރިވެވޭ ކަމަށް ޓަކައި، އެއްވެސް ސިފައެއްގައި ރިބާގެ މުޢާމަލާތެއް ކުރުން، اللهُ سُبحَانَهُ وَتَعَالَى ޙަރާމްކުރެއްވިއެވެ.\nފަހެ، اللهُ سُبحَانَهُ وَتَعَالَىގެ ޙަޟްރަތުން މި އަމުރުފުޅު އައިސް، ރިބާއަކީ ޙަރާމް އެއްޗެއް ކަމާއި، ރިބާގެ މުޢާމަލާތުކުރުމަކީ ވެސް ކަނޑައެޅިގެންހުރި ޙަރާމްކަމެއް ކަން އެނގުމުން، ކޮންމެ މުސްލިމެއްގެ މައްޗަށްމެ ވާޖިބުވެގެންވަނީ ރިބާގެ މުޢާމަލާތުކުރުމުން އެއްކިބާވެ، ރިބާއާ ގުޅޭ އެއްވެސް މުޢާމަލާތެއް ނުކޮށް ދޫކޮށްލުމެވެ.\nވުމާއެކު، ރިބާގެ މުޢާމަލާތު ޙަރާމްކުރެއްވުމުން، އެއީ ޙަރާމްކަމެއް ކަން ޤަބޫލުކޮށް އެ ކަމުން ދުރުވެ އެއްކިބާވެ، އެ ގޮތުގެ މަތީގައި ދެމިހުރެއްޖެ މީހާ ދަންނާށެވެ! ފަހެ، ރިބާ ޙަރާމްކުރެއްވުމުގެ ކުރީގައި އޭނާއަށް ކުރެވުނު ރިބާގެ މުޢާމަލާތްތަކުގެ ސަބަބުން، ފާފަވެރި ވުމެއް އަދި އެ ކަމުގެ ކުށެއް އޭނާއަކަށް ނުވެއެވެ. އަދި ރިބާގެ މުޢާމަލާތުތައް ޙަރާމްކުރެއްވުމަށްފަހު، އެއީ ޙަރާމްކަމެއް ކަން ޤަބޫލުކުރުމާ އެކު ވެސް، އެ ކަމުން ދުރުވެ އެއްކިބާ ނުވެއްޖެ މީހާ، ދަންނާށެވެ! الله سُبحَانَهُ وَتَعَالَى އިރާދަކުރެއްވި ގޮތަކަށް އެ މީހަކާމެދު ކަންތައް ކުރައްވާނެތެވެ.\nއަދި ރިބާ ޙަރާމްކުރައްވައި ރިބާގެ މުޢާމަލާތުކުރުން، الله سُبحَانَهُ وَتَعَالَى ނަހީކުރެއްވިކަން އެނގި ތިބެ، އެއީ ވިޔަފާރިއާއި އެއްފަދަ ޙަލާލުކަމެއްކަމަށް ޤަބޫލުކޮށް، މަރުދުވަހާ ހަމައަށް ރިބާގެ މުޢާމަލާތުކުރުން މަތީގައި ދެމިތިބެއްޖެ ބަޔަކު ނަމަ ދަންނާށެވެ! ފަހެ، އެ ބަޔަކީ، މި އާޔަތުގައި، الله سُبحَانَهُ وَتَعَالَى އަންގަވައިފައިވާ އަމުރުފުޅަށް އިންކާރުކޮށް ކާފިރުވުމުގެ ސަބަބުން، އެ إِلٰهُގެ ޢުޤޫބާތް ޙައްޤުވެއްޖެ ބަޔަކުކަން ކަށަވަރެވެ. ފަހެ، އެބައިމީހުންނީ ނަރަކަވަންތަ ވެރީންނެވެ. އެ ތާނގައި އެބައިމީހުން ތާއަބަދު ދެމިތިބޭނެތެވެ.[37] ","[37] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(276) ރިބާގެ މުޢާމަލާތްތަކުގައި، اللهُ سُبحَانَهُ وَتَعَالَى އެއްވެސް ބަރަކާތެއް ނުލައްވަތެވެ. އަދި އެ ފަދަ މުޢާމަލާތްތައް ކުރުމުގެ ސަބަބުން ނުހަނު ބެޑެތި ގެއްލުމާ ކުރިމަތިލާން ވެސް ޖެހެއެވެ. އަދި ޞަދަޤާތް ދޭމީހާގެ މުދަލުގައި، اللهُ سُبحَانَهُ وَتَعَالَى ބަރާކަތްލައްވައި، ދުނިޔޭގައި އޭނާގެ މުދައު އިތުރުކުރައްވަތެވެ.\nއަދި އާޚިރަތުގައި އޭނާއަށް ދެއްވާ ދަރުމައާއި ޘަވާބު، ދިހަ ގުނައިން ހަތްސަތޭކަ ގުނައަށް އަދި އެއަށްވުރެން ވެސް އިތުރުކުރައްވައި ގިނަގުނަކުރައްވަތެވެ. އަދި، الله سُبحَانَهُ وَتَعَالَىއަށް އުރެދި، ގޮތްދޫނުކޮށް ރިބާގެ މުޢާމަލާތުކޮށް، އެހެނިހެން ބޮޑެތި ފާފަތަކާއި ޙަރާމްކަންތައްތަކަށް އަރައިގަނެ، އެ إِلٰهُ ދެއްވާ ނިޢްމަތްތަކަށް ޝުކުރުވެރިނުވާ އަދި، އެ إِلٰهُގެ މަގުގައި ހޭދަނުކުރާ އެއްވެސް މީހަކު ދެކެ، الله سُبحَانَهُ وَتَعَالَى ލޯބިވެވޮޑިނުގަންނަވަތެވެ.[38] ","[38] تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي"],["(277) ހަމަކަށަވަރުން، الله سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެ، އާޚިރަތް ދުވަހަށް އީމާންވެ، ހެޔޮ ޢަމަލުތައްކޮށް، އެ إِلٰهُގެ ރަސޫލާ ނަމާދުކުރައްވައި ދައްކަވައި، އެ ގޮތަށް ނަމާދުކުރުމަށް އެންގެވިގޮތަށް ނަމާދުކޮށް، އެބައިމީހުންގެ މުދަލުން ފަރުޟު ޒަކާތްނެރެ، އޭގެ ޙައްޤުވެރީންނަށް އަދާކުރާ މީހުންނަށް، އެބައިމީހުންގެ ވެރި إِلٰهُގެ ޙަޟްރަތުގައި ބޮޑުވެގެންވާ ދަރުމައާއި ޘަވާބު ހުއްޓެވެ. އަދި އާޚިރަތް ދުވަހުން، އެ إِلٰهُގެ ޙަޟްރަތުގައި އެބައިމީހުންނަށް އެއްވެސް ބިރުވެރިކަމެއް ނުވާނެތެވެ. އަދި ދުނިޔޭގައި އުޅުނުއިރު ނުކޮށް ދޫކޮށްލެވުނު ކަންތަކާއި ޙާޞިލުނުކުރެވުނު ނިޢުމަތްތަކާމެދު ހިތާމަކުރުމެއް ވިއަސް، އެބައިމީހުންނަކަށް ނުމެ ވާނޭމެއެވެ.[39]","[39] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(278) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ!\nاللهُ سُبحَانَهُ وَتَعَالَى ތިޔަބައިމީހުންނަށް އަމުރުކުރެއްވި ކަންތައްތައްނުކޮށް، ނަހީކުރެއްވި ކަންތައްތަކުން ދުރުނުވެ، އެ إِلٰهُގެ އަމުރުފުޅުތަކާ ޚިލާފުވެއްޖެ ނަމަ، އެ إِلٰهُ ދެއްވައިފާނޭ ޢަޛާބަކާމެދު ތިޔަބައިމީހުން ބިރުވެތިވާށެވެ! އަދި ރިބާ ޙަރާމްކުރެއްވުމުގެ ކުރީން، ރިބާގެ ގޮތުގައި ފައިދާލިބޭ ގޮތަށް، ތިޔަބައިމީހުން ބަޔަކަށް ދަރަންޏެއް ދީފައި ވަނީ ނަމަ، އެ ދަރަނި އަނބުރާ ލިބިގަތުމުގައި، ތިޔަބައިމީހުން ދިން ވަރަށްވުރެން އިތުރަށް އެއްވެސް އެއްޗެއް އަތުނުލާށެވެ! އެއީ، ޙަޤީޤީ މުއުމިނުން ކަމުގައި ތިޔަބައިމީހުން ވަނީ ނަމައެވެ.[40] ","[40] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(279) މީސްތަކުންނަށް ރިބާ ޙަރާމްކުރައްވައި، ރިބާގެ މުޢާމަލާތުކުރުން، اللهُ سُبحَانَهُ وَتَعَالَى މަނާކުރެއްވުމުން، އެ ކަމުން އެއްކިބާވެ، އެ ކަންކުރުން ތިޔަބައިމީހުން ދޫކޮށްނުލައިފި ނަމަ ދަންނާށެވެ! ފަހެ، اللهُ سُبحَانَهُ وَتَعَالَىގެ ޙަޟްރަތުންނާއި، އެ إِلٰهُގެ ރަސޫލާގެ ފަރާތްޕުޅުން އަތުވެދާނޭ ހަނގުރާމައަކަށް ތިޔަބައިމީހުން ބަލަބަލައިތިބޭށެވެ! ދަންނާށެވެ! އެ ހަނގުރާމަ އަންނާނީ އެކި ސިފަސިފައިގައެވެ. އެއީ، ދުނިޔޭގައި ތަފާތު ބަލިތައް ޖެހި، ނުރައްކައުތެރި ވަބާތައް ފެތުރިގެން ދިޔުމާއި، ބިރުވެރި ކާރިޘާތައް މެދުވެރިވުމާއި، ދަރިފަސްކޮޅު ފަސާދަވެދިޔުމާއި، ހެޔޮ ނުވިސްނުމާއި، ރަނގަޅު ފަހުމުނުލިބުމާ އަދި މި ނޫން ވެސް މި ފަދަ އެތައްއެތައް ކަމަކާއި، ފިތުނަތަކެއް މެދުވެރިވުމާއި، އާޚިރަތުގައި ވޭންދެނިވި ޢަޛާބުލިބުމެވެ. އަދި ހަމަ އެހެންމެ، ރިބާގެ މުޢާމަލާތުކުރުމުން އެއްކިބާނުވެ، އެ ފަދަ މުޢާމަލާތްތައްކުރުން ދޫކޮށްނުލައިފި މީހާއީ، ގަދަފަދަވަންތަ ޖައްބާރުވަންތަ اللهُ سُبحَانَهُ وَتَعَالَىއާ ދެކޮޅުވެރިވެ، އެ إِلٰهއާ ހަނގުރާމަކުރުމަށް އެދޭ، އެއްވެސް ހެޔޮ ވިސްނުމެއް ނެތް މީހެކެވެ.\nއަދި އޭނާއަކީ، އެ إِلٰهُ ދެއްވި ކުޅަދާނަކަމެއް ފިޔަވައި އެހެން އެއްވެސް ކުޅަދާނަކަމެއް ލިބިފައިނުވާ، ދެރަ ނިކަމެތި އަޅަކުކަމުގައި ވާއިރު، އެ ކަން ވެސް ނުވިސްނޭ މީހެކެވެ. އަދި އެ ފަދަ އަނިޔާވެރީންގެ މައްޗަށް، އަވަސް ޢުޤޫބާތެއް ނުފޮނުއްވައި، ގަދަފަދަ ހިއްޕެވުމަކުން އެބައިމީހުން ނުހިއްޕަވައި ފަސްކުރެއްވުމުން، اللهُ سُبحَانَهُ وَتَعَالَىއާ ހަނގުރާމަކުރެވިދާނޭ ކަމަށް އެބައިމީހުންނަށް ހީވާކަހަލައެވެ. ޝައްކެއްނެތެވެ. އެ ފަދަ މީހުންގެ މައްޗަށް ޢުޤޫބާތް ނުފޮނުއްވައި ފަސްކުރެއްވުމަށް ފަހު، އެ إِلٰهُ އެބައިމީހުން ހިއްޕަވާނޭ ހިއްޕެވުމަކީ ނުހަނު ގަދަފަދަ އަދި އެހައިމެ ވޭންދެނިވި ހިއްޕެވުމެއް ކަން ކަށަވަރެވެ.\nއަދި ރިބާގެ މުޢާމަލާތުކުރުން މަނާކުރެއްވުމުން، އެ ފަދަ މުޢާމަލާތުކުރުން ތިޔަބައިމީހުން ދޫކޮށް، الله سُبحَانَهُ وَتَعَالَىގެ ޙަޟްރަތަށް ރުޖޫޢަވެ ތައުބާވެއްޖެ ނަމަ ތިޔަބައިމީހުން ލިބިގަންނާން ޖެހޭނީ، ހަމައެކަނި ދަރަނީގެ ގޮތުގައި ތިޔަބައިމީހުން ދީފައިވާ ރައުސުލްމާލުގެ މިންވަރެވެ. އެއަށްވުރެން އިތުރު އެއްވެސް އެއްޗެއް ލިބިގަތުން ތިޔަބައިމީހުންނަކަށް ހުއްދަވެގެނެއް ނުވެއެވެ. އެހެންކަމުން، ތިޔަބައިމީހުން ދަރަނީގެ ގޮތުގައި ބަޔަކަށް ދީފައިވާ އެއްޗެއް އަނބުރާ ލިބިގަންނައިރު، އެ ދިންވަރަށްވުރެން އިތުރަށް އެއްވެސް އެއްޗެއް އަތުލުމަކީ، ތިޔަބައިމީހުންގެ ފަރާތުން އެ ބަޔަކަށް ކުރެވޭ އަނިޔާއެކެވެ.\nވީމާ، އެ ފަދަ ކަމެއް ކޮށްގެން ނުވާނެއެވެ. އަދި ބަޔަކު އަތުން ތިޔަބައިމީހުން ނަގައިފައިވާ ދަރަންޏެއް އަނބުރައި ދޭއިރު، އެ ނެގި މިންވަރަށްވުރެން އުނިކުރުމަކީ ދަރަނި ދިން ފަރާތަށް ލިބޭ އަނިޔާއެކެވެ. ވީމާ އެފަދަ އެއްވެސް ކަމެއް ދަރަނި ދިން ފަރާތުން ވިއަސް އަދި ދަރަނި ނެގި ފަރާތުން ވިއަސް ކޮށްގެން ނުވާނެއެވެ.[41] \nމި އާޔަތާއި މި އާޔަތުގެ ކުރީގައި އޮތް އާޔަތް ބާވައިލެއްވުނު ސަބަބު:\nމި ދެ އާޔަތް ބާވައިލެއްވުނީ، ޘަޤީފުވަންހައިގެ ބަޔަކާ މެދުގައި ކަމަށް، ރިވާވެގެންވެއެވެ. ފަހެ، ޘަޤީފުވަންހައިގެ ބަޔަކުއަތުން، ޤުރައިޝުވަންހައިގެ ބަޔަކު، ނަގައިފައިވާ ދަރަންޏަކަށް ރިބާގެ ގޮތުގައި އަހަރަކު ދޭންޖެހޭ ފައިސާތަކެއް ނުދީ ހުއްޓައި، އެ ފައިސާތައް ބަލައި ޘަޤީފުވަންހައިގެ މީހުން ދިޔުމުން، އެ ފައިސާތައް ނުދީ ޤުރައިޝު ވަންހައިގެ މީހުން ހިފެހެއްޓިއެވެ. ދެން، މައްކާގެ ވެރިއަކަށް އެ ވަގުތު ހުންނެވި عَتَّابُ بْنِ أُسَيْدُ رَحِمَهُمَا اللَّهُގެ އަރިހަށް ޘަޤީފުވަންހައިގެ މީހުން އެ މައްސަލަ ހުށަހެޅިއެވެ. ވުމާއެކު، އެ މައްސަލައިގެ ބާވަތުން، އެ ކަން ވަކިގޮތަކަށް ނުނިންމަވައި އެ ވާހަކަ ރަސޫލާގެ އަރިހަށް ލިޔުމަކުން ހުށަހެޅުއްވިއެވެ.\nދެން، އެ ކަމާ ގުޅޭ ގޮތުން މި ދެ އާޔަތް ބާވައިލެއްވިއެވެ. ދެން، މި އާޔަތްތަކުގައިވާ ވާހަކަތައް ޘަޤީފުވަންހައިގެ މީހުންނަށް ލިޔުއްވައި، އެ ވާހަކަތައް އެބައިމީހުންނަށް ހުށަހެޅުއްވުމުން އެބައިމީހުން ބުންޏެވެ. اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާއާ ހަނގުރާމަކުރުމުގެ ކުޅަދާނަކަމެއް ތިމަންމެންގެ ކިބައަކު ނުވެއެވެ. މި ފަދައިން ބުނެ، ތައުބާވެ، ރިބާގެ ގޮތުގައި އެބައިމީހުންނަށް ލިބެންވާ ފައިސާނެގުން އެބައިމީހުން ހުއްޓައިލިއެވެ.[42] ","[41] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَتَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\n[42] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(280) އަދި ދަރަނިނެގި މީހާގެ އަތްމަތި ދަތިވެ، ދަރަނި އަދާކުރުމަށް އެއްބަސްވި މުއްދަތުގެ ތެރޭގައި އެ ދަރަނި އަދާނުކުރެވޭފަދަ ދަތި ޙާލެއް، ދަރަނި ނެގި މީހާއަށް މެދުވެރިވެއްޖެ ނަމަ، ފަހެ، اللهُ سُبحَانَهُ وَتَعَالَى އެ މީހަކަށް ތަނަވަސްކަމެއް ދެއްވައިފުމަށް ދާނދެން، އޭނާނެގި ދަރަނި އަދާކުރުމަށް އޭނާއަށް މުހުލަތުދޭހުށިކަމެވެ!\nއަދި ދަންނާށެވެ! ދަރަނި ނެގިމީހާއަށް، ދަތި ޙާލެއް މެދުވެރިވެ އޭނާ ނެގި ދަރަނި އަދާކުރެވޭގޮތް ނުވެއްޖެ ނަމަ، އެ ދަރަނި މުޅީން މާފުކުރުން ނުވަތަ އޭގެ ތެރެއިން ބައެއް މާފުކުރުން، ދުނިޔެ އާއި އާޚިރަތުގައި ތިޔަބައިމީހުންނަށް ހެޔޮކަން ބޮޑުވެގެންވެއެވެ. އެއީ، އެ ގޮތަށް ކަންތައްކުރުމުން ތިޔަބައިމީހުންނަށް ލިބޭނޭ ދަރުމައާއި ޘަވާބު ތިޔަބައިމީހުން ދަންނަނަމައެވެ.[43] ","[43] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة"],["(281) އޭ މީސްތަކުންނޭވެ! اللهُ سُبحَانَهُ وَتَعَالَىގެ ޙަޟްރަތަށް ތިޔަބައިމީހުން ރުޖޫޢަކުރެއްވޭނޭ ދުވަހަކާމެދު ބިރުވެތިވެ، އެ إِلٰهُ އަމުރުކުރެއްވި ކަންތައްތައް ކުރުމަށް ރައްކާތެރިވެ، ނަހީކުރެއްވި ކަންތައްތަކުން ދުރުވެ، ތިޔަބައިމީހުން، އެ إِلٰهއަށް ތަޤުވާވެރިވާށެވެ! އެހެނީ، އެ ދުވަހަކީ، ދުނިޔޭގައި ތިޔަބައިމީހުން ކުޅަ ޢަމަލުތަކުގެ ޙިސާބުބެއްލެވުމަށް ޓަކައި، اللهُ سُبحَانَهُ وَتَعَالَىގެ ޙަޟްރަތަށް ތިޔަބައިމީހުން ގެންދެވޭނޭ ދުވަހެވެ. ދެން، ކޮންމެ ނަފްސަކަށްމެ، ދުނިޔޭގައި އެ ނަފްސެއް ކޮށްފައިވާ ހެޔޮ ޢަމަލަކަށް ހެޔޮ ޖަޒާ އަދި ނުބައި ޢަމަލަކަށް ނުބައި ޖަޒާ، އެއްވެސް އުނިވުމެއް ނެތި ފުރިހަމައަށް ދެއްވޭހުއްޓެވެ. އަދި އެ ދުވަހުން، އެއްވެސް ނަފްސަކަށް ކުޑަވެސް އަނިޔާއެއް ނުކުރެއްވޭހުއްޓެވެ.[44]\nދަންނާށެވެ! މި އާޔަތުގައި މި ވަނީ، އީމާންކަމުގެ ޙައްޤު އަދާކުރުމަށް ޓަކައި، ނަމާދު ޤާއިމުކޮށް، ފަރްޟު ޒަކާތްދީ، اللهُ سُبحَانَهُ وَتَعَالَى ޙަރާމްކުރެއްވި ރިބާގެ މުޢާމަލާތުކުރުމުން ދުރުވެ، ހެޔޮޢަމަލުކުރުމުގެ މުހިންމު ކަމުގެ މައްޗަށް، އެ إِلٰهُ ދެއްވައިފައިވާ އިރްޝާދުތަކެކެވެ.[45] ","[44] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[45] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(282) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ކަނޑައެޅި އެނގިގެންވާ މުއްދަތަކަށް، ތިޔަބައިމީހުން ދަރަނީގެ މުޢާމަލާތެއް ކުރަނީ ނަމަ، ފަހެ އެ ދަރަނީގެ ވާހަކަ ތިޔަބައިމީހުން ލިޔާށެވެ!\nއެއީ، މީސްތަކުންގެ މުދަލާއި އެހެނިހެން ޙައްޤުތައް ރައްކާތެރިކުރުމަށާއި، ދެބަސްވެވުމާއި، ޚިލާފުތައް އުފެދުމުން ތިޔަބައިމީހުން ދުރުވެތިބުމަށް ޓަކައެވެ. އަދި ދަރަނިދޭ މީހާއާއި ދަރަނިނަގާ މީހާއާ ދެ މީހުން އެއްބަސްވާ ގޮތަކަށް، އެއްވެސް އުނިއިތުރުކުރުމެއް ނެތި، ތިޔަބައިމީހުންގެ ތެރެއިން ޢަދުލުވެރި އަމާނާތްތެރި ކާތިބަކު، އެ ލިޔުން ލިޔާހުށީ އިންސާފުވެރިކަމާ އެކުގައެވެ. އަދި، اللهُ سُبحَانَهُ وَتَعَالَى އެ މީހަކަށް ލިޔެކިޔާން އުނގަންނަވައިދެއްވިކަމަށް ޓަކައި، އެ إِلٰهއަށް ޝުކްރުވެރިވުމުގެ ގޮތުން، ލިޔެކިޔާން ދަންނަ އެއްވެސް މީހަކު އެ ފަދަ ލިޔުންތައް ލިޔެދިނުމަށް އިންކާރުނުކުރާހުށިކަމެވެ.\nއަދި ކާތިބެއްގެ ގާތުން އެ ފަދަ ލިޔުމެއް ލިޔާން އެދެވިއްޖެ ނަމަ، އެ ލިޔުން އޭނާ ލިޔެދޭހުށި ކަމެވެ! އަދި ދަރަނީގެ ތަފްސީލުތައް ލިޔާ މީހާއަށް ކިޔައިދޭހުށީ ދަރަނި ނެގިމީހާއެވެ. އަދި ދަރަނީގެ ވާހަކަ ކިޔައިދިނުމުގައި، ދަރަނިނެގިމީހާ، އޭނާގެ ވެރި اللهُ سُبحَانَهُ وَتَعَالَىއަށް ބިރުވެތިވެ ތަޤުވާވެރިވެ، އެއްވެސް އުނިކުރުމެއް އަދި އިތުރުކުރުމެއް ވިއަސް ނުގެނެސް، އޭނާނެގި ދަރަނީގެ ވާހަކަ، ލިޔާ މީހާއަށް ކިޔައިދޭ ހުށިކަމެވެ!\nއަދި ދަރަނިނެގި މީހާއަކީ، މުދާ ބޭނުންކުރުމުގައި ތަސައްރަފުނުފުދޭ މީހަކު ނަމަ، ނުވަތަ ހަމަބުއްދިނުވާ ކުޑަ ކުއްޖަކު ނަމަ، ނުވަތަ މޮޔައަކު ނަމަ، ނުވަތަ ވާހަކަނުދެއްކޭ މީހަކު ނަމަ، ނުވަތަ މަންމަނަކު ނަމަ، ނުވަތަ އެ ނޫން ވެސް އެފަދަ ނުކުޅެދެންތެރިއަކު ނަމަ، އެ ދަރަނީގެ ތަފްޞީލު ލިޔާންވީގޮތް، އެ ލިޔުން ލިޔާ މީހާއަށް، ދަރަނިނެގި މީހާގެ ވަލީވެރިޔާ ޢަދުލުވެރިކަމާ އެކު ކިޔައިދޭހުށިކަމެވެ! އަދި ބުއްދި ސަލާމަތުންހުރި ބާލިޣުވެފައިވާ ޢަދުލުވެރި މުސްލިމުންގެ ތެރެއިން ދެ ފިރިހެނުން، އެ ދަރަނި ނެގިކަމުގެ މައްޗަށް ހެކިކުރުވާހުށިކަމެވެ! ފަހެ، މުސްލިމުންގެ ތެރެއިން އެ ފަދަ ދެ ފިރިހެނުން ހެކިވެރީންގެ ގޮތުގައި، ނުލިބިއްޖެ ނަމަ، ފިރިހެނަކާއި ދެ އަންހެނުން ހެކިކުރުވާހުށިކަމެވެ!\nއަދި އެ ހެކިވެރީން ވާންވާނީ، ދީންވެރިކަމާއި އަމާނާތްތެރިކަމުގެ ގޮތުން ތިޔަބައިމީހުން ހިތްހަމަޖެހޭ ބަޔަކު ކަމުގައެވެ. އަދި ފިރިހެނެއްގެ ބަދަލުގައި ދެ އަންހެނުން ހެކިކުރާން ޖެހެނީ، އެ ދެ އަންހެނުންކުރެން އެކަކު ހަނދުމަނެތިއްޖެ ނަމަ، އެ ހަނދުމަ ނެތުނު އަންހެނާއަށް އަނެއް އަންހެނާ އެ ކަން ހަނދާކޮށްދިނުމަށް ޓަކައެވެ. އަދި އެ ދަރަނީގެ މައްޗަށް ހެކިވި މީހުންނަށް، އެ ދަރަންޏާ ބެހޭގޮތުން، ހެކިބަސްދިނުމަށް ގޮވައިލެވިއްޖެ ނަމަ، އެ ކަމަށް އިންކާރުނުކޮށް، ހެކިދިނުމަށް ޓަކައި އެބައިމީހުން ޙާޟިރުވާންޖެހޭ ތަނަކަށް ޙާޟިރުވެ، ތެދުވެރިކަމާ އެކު، އިންސާފަށް ހެކިބަސް ދިނުން އެބައިމީހުންގެ މައްޗަށް ވާޖިބުވެގެން ވެއެވެ.\nއެހެނީ، ހަމަކަށަވަރުން، އެ ފަދައިން ކަންތައްތައް ކުރުމަކީ، މުސްލިމުންގެ ޙައްޤުތައް ރައްކާތެރިކޮށްދިނުމުގެ ގޮތުން، އެއް މުސްލިމަކު އަނެއް މުސްލިމަކަށް އަދާކުރާންޖެހޭ ޙައްޤުތަކުގެ ތެރޭގައި ހިމެނޭ ކަމެކެވެ. ވުމާއެކު، މުސްލިމެއްގެ ކިބައިން ހެކިބަހަކަށް އެދެވިއްޖެ ނަމަ، ތެދުވެރިކަމާ އެކު ހެކިބަސްއަދާކުރުމަށް އަމުރުކުރައްވައި، اللهُ سُبحَانَهُ وَتَعَالَى ވަޙީކުރެއްވިއެވެ. (وَأَقِيمُوا الشَّهَادَةَ لِلَّهِ)[46] މާނައީ: ”އަދި، الله سُبحَانَهُ وَتَعَالَىގެ ވަޖުހުފުޅުއަދައި ތިޔަބައިމީހުން ހެކިބަސް އަދާކުރާހުށިކަމެވެ.“ އަދި އެ ދަރަންޏަކީ، ކިތަންމެ ކުޑަ ނުވަތަ ބޮޑު ދަރަންޏެއް ކަމުގައި ވިއަސް، އެ ދަރަނި އަދާކުރުމުގެ މުއްދަތު ކަނޑައަޅައި ލިޔުމަށް ތިޔަބައިމީހުން ފަރުވާކުޑަނުކުރާހުށިކަމެވެ!\nދަންނާށެވެ! ބަޔާންވެދިޔަ ފަދައިން ކަންތައްތައްކުރުމަކީ، اللهُ سُبحَانَهُ وَتَعَالَىގެ ޙަޟްރަތުގައި އަދި، އެ إِلٰهُގެ ޝަރީޢަތުގައި ޢަދުލުވެރިކަން ބޮޑު ގޮތެވެ. އަދި ހަމައެހެންމެ، ދަރަނީގެ ބާވަތާއި މިންވަރާއި، އެ ދަރަނި އަދާކުރާންވީ މުއްދަތު ކަނޑައެޅި ލިޔެވިފައި އޮތުމަކީ، ހެކިވެރީންގެ ހެކިބަސް އަދާކުރުމުގައްޔާއި، ދަރަނި އަދާކުރުމުގައި އުފެދިދާނޭ ޝައްކާއި ވަހުމުން ތިޔަބައިމީހުން ސަލާމަތްވުމަށް ޓަކައި އޮތް އެންމެ އިންސާފުވެރި އަދި އެންމެ ރައްކައުތެރި ގޮތެވެ.\nނަމަވެސް، ގަންނަ މީހާ، އޭނާ ގަންނަ ތަކެތީގެ އަގު ވަގުތުން އަދާކޮށް، ގަތް ތަކެތި ވަގުތުން ލިބިގަންނަ ނަމަ، އެ ފަދަ ވިޔާފާރިއެއްގެ މުޢާމަލާތު ނުލިޔުނަސް ތިޔަބައިމީހުންގެ މައްޗަކަށް ކުށެއް ނެތެވެ. އަދި އެ ފަދަ ވިޔާފާރިއެއް ކުރުމުގައި ވެސް، ހެކީން ބައިތިއްބުން އިތުރުކަން ބޮޑުވެގެން ވެއެވެ.\nއެއީ، ތިޔަބައިމީހުންކުރާ މުޢާމަލާތުތަކުގައި ދެބަސްވެ ދެކޮޅުވެރިވުން ނޯތުމަށް ޓަކައެވެ. އަދި ހެކިވެރީންނަށާއި ލިޔާ މީހުންނަށް އޮޅުވާލުންފަދަ ކަމެއްކޮށް، އެއިން އެއްވެސް މީހަކަށް އުނދަގޫކޮށް ގެއްލުންދިނުމަކީ، ދަރަނިދިން މީހާއަށާއި ދަރަނިނެގި މީހާއަށާ ދެ މީހުންކުރެން އެއްވެސް މީހަކަށް ހުއްދަވެގެންވާ ކަމެއް ނޫނެވެ. އަދި ބަޔާންވެދިޔަ ނަހީތަކަށް އަރައިގަނެ، ވެވިފައިވާ އެއްބަސްވުމާއި ޚިލާފުވެ، ލިޔާ މީހާއަށާއި ހެކިވެރީންނަށް ގެއްލުންދިނުން ފަދަ ކޮންމެ ކަމަކީ ވެސް، اللهُ سُبحَانَهُ وَتَعَالَىއަށް އުރެދެވޭ ކަމެކެވެ.\nވުމާއެކު، އެ ފަދަ އުރެދުމަކަށް އަރައިގެންފި ނަމަ، އެ ކަމުގެ ނުރައްކާތެރިކަން ތިޔަބައިމީހުންނަށް މެދުވެރިވާނޭ ކަން ކަށަވަރެވެ. އަދި، اللهُ سُبحَانَهُ وَتَعَالَى އަމުރުކުރެއްވި އެންމެހައި ކަންތައްތައްކޮށް، ނަހީކުރެއްވި އެންމެހައި ކަންތައްތަކުން ދުރުވެ، ތިޔަބައިމީހުން، الله سُبحَانَهُ وَتَعَالَىއަށް ބިރުވެތިވެ ތަޤުވާވެރިވާހުށިކަމެވެ!\nއަދި ދަންނާށެވެ! ދުނިޔެއާއި އާޚިރަތުގައި، ތިޔަބައިމީހުންނަށް މަޞްލަޙަތާއި ފައިދާހުރި ހުރިހައިކަމެއް، الله سُبحَانَهُ وَتَعَالَى ތިޔަބައިމީހުންނަށް އުނގަންނަވައިދެއްވަތެވެ. الله سُبحَانَهُ وَتَعَالَىއީ، ކޮންމެ ކަމެއްމެ، މޮޅަށް ދެނެވޮޑިގެންވާ إِلٰهއެވެ. އެހެންކަމުން، ތިޔަބައިމީހުންގެ އެއްވެސް ޢަމަލެއް، އެ إِلٰهއަށް ވަންހަނާވެގެނެއް ނުވެއެވެ. ވީމާ، އެ ހުރިހައި ކަމަކަށްމެ، އެ إِلٰهُ ތިޔަބައިމީހުންނަށް ފުރިހަމަ ޖަޒާ ދެއްވާނެތެވެ.[47] ","[46] سُورَةُ الطَّلَاق :2\n[47] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(283) އަދި ތިޔަބައިމީހުން ދަތުރެއްގެ މަތީގައި ވަނިކޮށް، ދަރަނީގެ މުޢާމަލާތެއްކުރާން ޖެހިއްޖެ ޙާލަތެއްގައި، އެ ދަރަނި ލިޔެދޭނޭ ކާތިބަކު ތިޔަބައިމީހުންނަށް ނުލިބިއްޖެ ނަމަ، ދެފަރާތް އެއްބަސްވާ ކޮންމެވެސް އެއްޗެއް ރަހުނެއްގެ ގޮތުގައި، އެ ދަރަނި އަދާކުރެވެންދެން، ދަރަނި ދޭމީހާގެ އަތުގައި ދަރަނި ނަގާމީހާ ބަހައްޓާހުށިކަމެވެ! އަދި ދަރަނިދޭ މީހާއާއި ދަރަނިނަގާ މީހާއާ ދެ މީހުން އެއްބަސްވާ ގޮތެއްގެމަތީން، ދަރަނިނަގާ މީހާ އެ ނެގި ދަރަނި އަދާކުރާނޭކަމުގެ ފުރިހަމަ އިތުބާރާއި ޔަޤީންކަން ދަރަނިދޭ މީހާއަށް އޮތްނަމަ، އެ ކަމާ ގުޅޭ ލިޔުން ލިޔުމާއި، ހެކިކުރުވުމާއި، ރަހުނު ބެހެއްޓުމަކީ، ކޮންމެހެން ލާޒިމުކަމެއް ނޫނެވެ. އެހެންކަމުން، އެ ފަދަ ކޮންމެ ދަރަންޏެއް ވެސް ވާހުށީ، ދަރަނި ނެގި މީހާގެ ޛިންމާގައިވާ އަމާނާތެއް ކަމުގައެވެ.\nވުމާއެކު، ދަރަނިނެގި މީހާގެ މައްޗަށް ވާޖިބުވެގެންވަނީ، އެ ދަރަންޏާމެދު، اللهُ سُبحَانَهُ وَتَعَالَىއަށް ބިރުވެތިވެ ތަޤުވާވެރިވެ، އެ ދަރަންޏަށް ޚިޔާނާތްތެރިނުވެ، އޭނާ އެއްބަސްވެފައިވާ ގޮތުގެ މަތީން، ދަރަނިދިން ފަރާތަށް އެ ދަރަނި ފުރިހަމައަށް އަދާކުރުމެވެ. އަދި ދަރަނިނެގި މީހާ، އޭނާ ނެގި ދަރަންޏަށް އިންކާރުކޮށްފި ނަމަ، އެ މުޢާމަލާތު ހިނގިއިރު އެ ތާނގައި ޙާޟިރުވެތިބި ބަޔަކު ވަނީ ނަމަ، އެ ބަޔެއްގެ މައްޗަށް ވާޖިބުވެގެންވަނީ، އެ ކަމަށް ހެކިދިނުމެވެ. އަދި އެ ފަދަ ޙާލަތުގައި ހެކިބަސް ފޮރުވައި ވަންހަނާކުރާ މީހަކީ، ކެހިވެރި، ޣަދަރުވެރި، ހިތްނުބައި، ފާފަވެރިއަކުކަން ކަށަވަރެވެ.\nދަންނާށެވެ! ތިޔަބައިމީހުންކުރާ ހުރިހައި ކަމެއް، اللهُ سُبحَانَهُ وَتَعَالَى މޮޅަށް ދެނެވޮޑިގެންވެތެވެ. ވީމާ، އެ ހުރިހައި ކަމަކަށްމެ، އެ إِلٰهُ ތިޔަބައިމީހުންނަށް ފުރިހަމަ ޖަޒާ ދެއްވާނެތެވެ.[48] ","[48] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(284) އުޑުތަކާއި ބިމާ އަދި އެ ދެމެދުގައި ވާހައި ތަކެތި މިލްކުވެގެންވަނީ އެ ތަކެތި އުފެއްދެވި، اللهُ سُبحَانَهُ وَتَعَالَىއަށެވެ. އަދި އުޑުތަކާއި، ބިމާއި، އެ ދެމެދުގައިވާ ހުރިހައި ތަކެއްޗަކާއި، ވުޖޫދުގައި ހިނގާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެންވެތެއެވެ. އަދި އެ ހުރިހައި ކަމެއް ތަދުބީރުކުރައްވަނީ، އެ إِلٰهއެވެ. އެހެންކަމުން، އެ إِلٰهއަށް ފޮރުވި ވަންހަނާވެގެންވާ އެއްވެސް ކަމެއް ވުޖޫދަކު ނުވެއެވެ.\nހަމަކަށަވަރުން، ތިޔަބައިމީހުންގެ ހިތުގައިވާ ކަންތައްތައް، ތިޔަބައިމީހުން ފާޅުކުރިކަމުގައި ވިއަސް ނުވަތަ ސިއްރުކުރިކަމުގައި ވިއަސް، އެ ހުރިހައި ކަމެއް، اللهُ سُبحَانَهُ وَتَعَالَى މޮޅަށް ދެނެވޮޑިގެންވުމާ އެކު، އެ ކަންކަމާމެދު ތިޔަބައިމީހުންނާ ސުވާލުކުރައްވައި، އެ ކަންކަމުގެ ޙިސާބު ބައްލަވާނެތެވެ. ދެން އެއަށްފަހު، އެ إِلٰهُގެ އޯގާވަންތަކަމާއި ދީލަތިވަންތަކަމުގެ ދަށުން، އެ إِلٰهُ އިރާދަކުރެއްވި އަޅަކަށް، އެ އަޅަކު ކޮށްފައިވާ ފާފަ ފުއްސަވާނެތެވެ. އެއީ، އެ މީހަކަށް ކުރެވިފައިވާ ފާފަތައް ފުއްސަވާ ފަދަ ހެޔޮ ޢަމަލުތައް ކުރުމުގެ ތައުފީޤުދެއްވުމާއި، ތައުބާވުމުގެ މަގަށް ތައުފީޤުދެއްވުމުންނެވެ.\nއަދި، އެ إِلٰهُގެ ޢަދުލުވަންތަކަމުގެ ދަށުން، އެ إِلٰهُ އިރާދަކުރެއްވި އަޅަކަށް، އެ އަޅަކު ކޮށްފައިވާ ފާފައަށް ޢަޛާބުދެއްވާނެތެވެ. އެއީ، އެ މީހަކަށް ކުރެވިފައިވާ ފާފަތައް ފުއްސަވާފަދަ ހެޔޮ ޢަމަލުތައް ނުކޮށް ހުރުމާއި ފާފަތަކަށް އަރައިގަތުމުގެ ސަބަބުންނެވެ. އެހެނީ، اللهُ سُبحَانَهُ وَتَعَالَىއީ ކޮންމެ ކަމެއްގެ މައްޗަށް، ކުޅަދުންވަންތަ إِلٰهއެވެ.[49] \nދަންނާށެވެ! ތެދުވެރި މުސްލިމުންގެ ހިތުގައި ހިނގާ ކުށް ޚިޔާލުތަކާއި ޝުޢޫރުތަކަށް، އެބައިމީހުން ޢަމަލީ ސިފައެއް ނުގެންނަހައި ހިނދަކު، އެ ޚިޔާލުތަކާއި ޝުޢޫރުތައް ކުށެއްގެ ގޮތުގައި، اللهُ سُبحَانَهُ وَتَعَالَى ނުލިޔުއްވާނެތެވެ. އެއީ، އެ ފަދަ މުސްލިމުންނަށް، اللهُ سُبحَانَهُ وَتَعَالَى ދެއްވާފައިވާ ލުއިކަމެކެވެ.[50] \nމި އާޔަތް ބާވައިލެއްވުމުން، އަޞްޙާބުންނަށް ނުހަނު ކަންތައް ބޮޑުވެ، އެ ބޭފުޅުންގެ ހިތްޕުޅުތަކަށް ދަތިކަން ލިބުނު ހިނދު، ރަސޫލާގެ އަރިހަށް ވަޑައިގެން ދެންނެވިއެވެ. އޭ اللهُ سُبحَانَهُ وَتَعَالَىގެ ރަސޫލާއެވެ! މިހައިތަނަށް އަޅުގަނޑުމެންގެ މައްޗަށް ލާޒިމުކުރެއްވިފައި އޮތީ، އަޅުގަނޑުމެންނަށް ކުޅަދާނަވެގެންވާ ކަންކަމެވެ. ނަމާދުކުރުމާއި، ރޯދަހިފުމާއި، ޒަކާތްދިނުމާއި، ޞަދަޤާތްދިނުމާއި، ޖިހާދުކުރުން ފަދަ ކަންކަމެވެ.\nއެއާ ޚިލާފަށް މި އާޔަތް ބާވައިލެއްވިއިރު، މި އާޔަތުގައި މި ވަނީ އަޅުގަނޑުމެންގެ ބާރު ނުހިނގާ އަދި އަޅުގަނޑުމެންނަށް ނުކުރެވޭވަރުގެ ކަމެއްގެ ވާހަކައެވެ. ދެން، އަޞްޙާބުންނަށް، ކީރިތި ރަސޫލާ ޙަދީޘުކުރެއްވިއެވެ. ”ޔަހޫދީން ބުނި ފަދައިން، ތިމަންމެން އަހައި އުރެދިއްޖައީމުއެވެ. މި ފަދައިން ބުނުމަށް ތިޔަބައިމީހުން އެދެނީހެއްޔެވެ؟ އެ ފަދައިން ނުބުނާށެވެ! އަދި ކިއެއްތަ! އަޅުގަނޑުމެން އަހައި ކިޔަމަންތެރިވެއްޖައީމުއެވެ. އޭ އަޅަމެންގެ ވެރި إِلٰهއެވެ! އަޅަމެންގެ ފާފަފުއްސަވައިފާނދޭވެ! އެނބުރިދިއުން އޮތީ ވެސް، އިބަ إِلٰهُގެ ޙަޟްރަތަށެވެ. މި ފަދައިން ބުނާށެވެ!“ ދެން އެ ކަމާ ގުޅޭގޮތުން، މި އާޔަތާއި މި އާޔަތުގެ ފަހަތަށް އޮތް ދެ އާޔަތް ބާވައިލެއްވުނެވެ.[51] ","[49] تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\n[50] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[51] أَسْبَابُ النُّزُولِ لِلْإمَامِ الْوَاحِدِي"],["(285) ކައު އިތުރު ރަސޫލާއަށް، އެ ރަސޫލާގެ ވެރި إِلٰهُ، ބާވައިލެއްވި ހުރިހައި ތަކެތި ތެދުކުރައްވައި އެ ތަކެއްޗަށް، އެ ރަސޫލާ އީމާންވެވަޑައިގަންނަވައެވެ. އަދި ހަމަ އެ ފަދައިންމެ، اللهُ سُبحَانَهُ وَتَعَالَىގެ ޙަޞްރަތުން، އެ ރަސޫލާ ގެންނެވި އެންމެހައި ކަންތައްތައް ތެދުކޮށް، އެ ރަސޫލާގެ މައްޗަށް، އެ إِلٰهُ ބާވައިލެއްވި ހުރިހައި ތަކެއްޗަށް މުއުމިނުން ވެސް އީމާންވެއެވެ. ވުމާއެކު، މުއުމިނުންނަކީ، ކީރިތި ޤުރްއާނަށާއި، مُحَمَّدُ ﷺގެ ސުންނަތަށް ޢަމަލުކުރާ ބަޔެކެވެ.\nއަދި، اللهُ سُبحَانَهُ وَتَعَالَىގެ ރުބޫބިއްޔަވަންތަކަމާއި، އުލޫހިއްޔަވަންތަކަމާ އަދި، އެ إِلٰهُގެ އެންމެހައި ރިވެތި އިސްމުފުޅުތަކާއި ސިފަފުޅުތަކަށް، ކީރިތި ރަސޫލާ އީމާންވެވަޑައިގަންނަވައެވެ. އަދި އެ ކަންކަމަށް ކޮންމެ މުއުމިނަކު ވެސް އީމާންވޭމެއެވެ. އަދި، اللهُ سُبحَانَهُ وَتَعَالَىގެ މަލާއިކަތުންނަށާއި، އެ إِلٰهُ ބާވައިލެއްވި ފޮތްތަކަށާއި، މީސްތަކުންގެ ގާތަށް، އެ إِلٰهُ ފޮނުއްވި އެންމެހައި ރަސޫލުންނަށް، ކީރިތި ރަސޫލާ އީމާންވެވަޑައިގަންނަވައެވެ.\nއަދި އެ ކަންކަމަށް ކޮންމެ މުއުމިނަކު ވެސް އީމާންވޭމެއެވެ. އަދި އެ ފަދަ މުއުމިނުން ބުނެތެވެ. އެންމެހައި ރަސޫލުންނަށް އަޅަމެން އީމާންވަނީ، އެ ރަސޫލުންގެ ތެރެއިން އެއްވެސް ރަސޫލަކާއި އަނެއް ރަސޫލަކު ތަފާތުކުރުމެއް ނެތިއެވެ. އެއީ، ބައެއް ރަސޫލުންގެ ރަސޫލުކަން ތެދުކޮށް، އަނެއްބައި ރަސޫލުންގެ ރަސޫލުކަން ދޮގުކުރާ ޔަހޫދީންނާއި ނަޞާރައިން ފަދައަކުން ނޫނެވެ.\nއަދި، ކީރިތި ރަސޫލާއާއި މުއުމިނުން ދުޢާކޮށް، اللهُ سُبحَانَهُ وَتَعَالَىއަށް ދަންނަވަތެވެ. އޭ އަޅަމެންގެ ވެރި إِلٰهއެވެ! އިބަ إِلٰهُ ބާވައިލެއްވި ވަޙީއަށް އަޅަމެން އީމާންވެ، އެ ވަޙީގައިވާ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ، އިބަ إِلٰهއަށް\nއަޅަމެން ކިޔަމަންވަމެވެ. ވީމާ، އިބަ إِلٰهُގެ އޯގާވަންތަކަމުން، އަޅަމެންގެ ފާފަ އަޅަމެންނަށް ޓަކައި ފުއްސަވާފާނދޭވެ! އަދި އެ ދުވަހަކާމެދު އެއްވެސް ޝައްކެއްނުވާ ޤިޔާމަތް ދުވަހުން، އަޅަމެންނާއި އަޅަމެންގެ ހުރިހައި ކަމެއް، އެނބުރި ރުޖޫޢަވުންވަނީ، އިބަ إِلٰهُގެ ޙަޟްރަތަށެވެ.[52] ","[52] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(286) اللهُ سُبحَانَهُ وَتَعَالَى ފޮނުއްވި އެންމެ ފަހުގެ ދީން ކަމުގައިވާ އިސްލާމް ދީނަކީ، އެންމެ ލުއިފަސޭހަ ދީނެވެ. ވުމާއެކު، އަޅުތަކުންނަށް ކުޅަދާނަވެގެންނުވާ މިންވަރުގެ އެއްވެސް ބުރައެއް އަދި އުނދަގޫ ކަމެއް ވިއަސް، އެ إِلٰهُ އެ ދީނުގައި ނުލައްވަތެވެ. އަދި އެއްވެސް ނަފްސަކަށް، އެ ނަފްސަކަށް ކުޅަދާނަވެގެންވާ މިންވަރަކަށް މެނުވީ، ތަކުލީފެއް ނުޖައްސަވަތެވެ. އެހެންކަމުން، ހެޔޮ ކަމެއް ކޮށްފި ކޮންމެ މީހަކަށްމެ، އެއްވެސް އުނިވުމެއް ނެތި، އެ ކަމުގެ ހެޔޮ ޖަޒާ ލިބޭނެތެވެ. އަދި ނުބައި ކަމެއް ކޮށްފި ކޮންމެ މީހަކަށްމެ، އެ ކަމުގެ ސަޒާ ވެސް ލިބޭނެތެވެ. އަދި އެއްވެސް ކުށެއްގެ ޛިންމާ، އެ ކުށެއްކުރި މީހާ ނޫން މީހަކަށް އުފުލާކަށް ނުޖެހޭނެތެވެ.\nއަދި، ކީރިތި ރަސޫލާއާއި މުއުމިނުން ދުޢާކޮށް، اللهُ سُبحَانَهُ وَتَعَالَىއަށް ދަންނަވަތެވެ. އޭ އަޅަމެންގެ ވެރި إِلٰهއެވެ! އިބަ إِلٰهُ އަޅަމެންގެ މައްޗަށް ފަރުޟުކުރެއްވި ކަންތައްތަކުގެ ތެރެއިން ކަމެއް، ހަނދާންނެތުމުގެ ސަބަބުން އަޅަމެންނަށް ނުކުރެވުނުކަމުގައި ވިއަސް، ނުވަތަ، އިބަ إِلٰهُ ނަހީކުރެއްވި ކަންތައްތަކުގެ ތެރެއިން ކަމެއް، ގަސްތަކާއިނުލައި އަޅަމެންނަށް ކުރެވުނު ކަމުގައި ވިއަސް، އެ ކަމަށް ޓަކައި އަޅަމެންނަށް، ޢުޤޫބާތް ނުދެއްވާނދޭވެ! އޭ އަޅަމެންގެ ވެރި إِلٰهއެވެ! އަޅަމެންގެ ކުރީގައި އުޅުނު މީހުން، އިބަ إِلٰهއަށް އުރެދި ނުކިޔަމަންތެރިވުމުގެ ސަބަބުން އެބައިމީހުންނަށް ޢުޤޫބާތްދެއްވުމުގެ ގޮތުން، އެބައިމީހުންނަށް ޖެއްސެވިފަދަ ދަތި އުނދަގޫތަކާއި ބުރަތައް އުފުލުމަށް އަޅަމެންނަށް ނުޖައްސަވާނދޭވެ!\nއޭ އަޅަމެންގެ ވެރި إِلٰهއެވެ! އަޅަމެންނަށް ނުއުފުލެވޭފަދަ ބޮޑެތި މުޞީބާތްތަކާއި ދަތި އުނދަގޫތައް އަޅަމެންނަށް ނުޖައްސަވާނދޭވެ! އަދި އަޅަމެންނަށް އަދާނުކުރެވޭފަދަ ކަންތައްތައް އަދާކުރުމަށް އަމުރުކުރައްވައި އެ ފަދަ ކަމެއް އަޅަމެންގެ މައްޗަށް ޝަރުޢުނުކުރައްވާނދޭވެ! އަދި އަޅަމެންނަށް ދޫކޮށް ނުލެވޭ ފަދަ ކަންތައްތައް ދޫކޮށްލުމަށް ވިއަސް، އަޅަމެންގެ މައްޗަށް ޝަރުޢުނުކުރައްވާނދޭވެ!\nއަދި އަޅަމެންގެ މައްޗަށް އިޙްސާންތެރިވެވޮޑިގަންނަވައި، އަޅަމެންގެ އައިބުތައް ފޮރުއްވައިދެއްވައި، އަޅަމެންގެ ކުށްތައް ޢަފޫކޮށްދެއްވައި، އަޅަމެންނަށް ފާފަ ފުއްސަވައި އަޅަމެންނަށް ރަޙްމަތްލައްވާނދޭވެ! އިބަ إِلٰهއީ، އަޅަމެންގެ ހުރިހައި ކަމެއް، ތަދުބީރުކުރައްވައި ބަލަހައްޓަވާ އަޅަމެންގެ ވެރި إِلٰهއެވެ. ފަހެ، އިބަ إِلٰهُގެ އެއްކައުވަންތަކަމަށް އިންކާރުކޮށް، އިބަ إِلٰهُގެ ދީނާ ދެކޮޅުހަދައި، އިބަ إِلٰهُގެ ރަސޫލާގެ ރަސޫލުކަން ދޮގުކުރާ ކާފިރުންގެ މައްޗަށް، އަޅަމެންނަށް ނަޞްރުދެއްވާނދޭވެ!\nހަމަކަށަވަރުން، އިބަ إِلٰهُ ނަޞްރުދެއްވައިފި ބަޔަކު ބަލިކޮށް ދެރަކުރެވޭނޭ ހަމަ އެއްވެސް ފަރާތެއް ނުވެއެވެ.[53] \nދަންނާށެވެ! މި އާޔަތުން ދޭހަވާ ގޮތުގައި، އެ މީހަކަށް ކުޅަދާނަވެގެން ނުވާ ފަދަ ބުރައެއް އުފުލުމުގެ ތަކްލީފު، اللهُ سُبحَانَهُ وَتَعَالَى މުސްލިމުންނަކަށް ނުޖައްސަވައެވެ. އަދި ހަމަ އެހެންމެ، ތިމާގެ އިޚްތިޔާރުން ބޭރުގައިވާ ކަމެއް މެދުވެރިވެގެން، ނުވަތަ ހަނދާންނެތިގެން ކުރެވޭ ކުށެއްގެ ސަބަބުން، اللهُ سُبحَانَهُ وَتَعَالَىގެ ޙަޟްރަތުގައި މުސްލިމަކު ކުށްވެރި ނުވާނެއެވެ. އެ ކަމަށް އިޝާރާތްކުރައްވައި، ކައު އިތުރު ރަސޫލާ ޙަދީޘުކުރެއްވިއެވެ. «إِنَّ اللَّهَ\nتَجَاوَزَ عَنْ أُمَّتِي عَنِ الْخَطَأِ وَالنِّسْيَانِ وَمَا اسْتُكْرِهُوا عَلَيْهِ»[54] މާނައީ: ”ހަމަކަށަވަރުން، الله سُبحَانَهُ وَتَعَالَى ވަނީ، ތިމަން ރަސޫލާގެ އުންމަތުގެ މީހުންނަށް، ކުށުންކުރެވޭ ކަންތައްތަކާއި، ހަނދާންނެތިގެން ކުރެވޭ ކަންތައްތަކާއި، މަޖްބޫރުކުރެވިގެން ކުރެވޭ ކަންތައްތައް ޢަފޫކުރައްވައިފައެވެ.“\nسُورَةُ الْبَقَرَةގެ އެންމެ ފަހު ދެ އާޔަތުގެ މާތްކަމާމެދު أَبُو مَسْعُودٍ الْبَدْرِي رَحِمَهُمَا اللَّهُގެ އަރިހުން އައިސް، الْإِمَام مُسْلِمٍ ﷺ ރިވާކުރެއްވި ޙަދީޘެއްގައި ވެއެވެ. «مَنْ قَرَأَ بِالْآيَتَيْنِ مِنْ آخِرِ سُورَةِ الْبَقَرَةِ فِي لَيْلَةٍ كَفَتَاهُ» މާނައީ: ”ރޭގަނޑުގެ ވަގުތެއްގައި، سُورَةُ الْبَقَرَގެ އެންމެފަހު ދެ އާޔަތް މީހަކު ކިޔަވައިފި ނަމަ، އޭނާއަށް އެ ދެ އާޔަތް އެ ރެއަށް ފުދިގެން ވެއެވެ.“[55] އެހެނީ، އެ ދެ އާޔަތް ކިޔެވުމުން ދަމުނަމާދުކުރި މީހަކަށް ދެއްވޭ ޘަވާބު، އެ މީހަކަށް ދެއްވޭނެތެވެ. އަދި ޝައިޠާނާގެ ކިބައިން ރައްކައުތެރިކުރެއްވި އަދި ހުރިހައި އާފާތަކުން ވެސް ސަލާމަތް ކުރެއްވޭނެތެވެ.\nއަދި އެ ދެ އާޔަތުގެ މާތްކަމާމެދު أَبُو ذَرٍّ الْغِفَارِيِّ رَحِمَهُمَا اللَّهُގެ އަރިހުން އައިސް الْإِمَام أَحْمَد ﷺ ރިވާކުރެއްވި ޙަދީޘެއްގައި ވެއެވެ. قَالَ رَسُولُ اللهِ صَلَّى اللهُ عَلَيْهِ وَسَلَّمَ: «إِنِّي أُوتِيتُهُمَا مِنْ كَنْزٍ مِنْ بَيْتٍ تَحْتَ الْعَرْشِ، وَلَمْ يُؤْتَهُمَا نَبِيٌّ قَبْلِي» (يَعْنِي: الْآيَتَيْنِ مِنْ آخِرِ سُورَةِ الْبَقَرَةِ) މާނައީ: ”ޢަރްޝުގެ ދަށުގައިވާ ގަނޑުވަރެއްގެ ޚަޒާނާތަކުގެ ތެރެއިން އައި ދެ އާޔަތެއް، ތިމަން ރަސޫލާއަށް ދެއްވުނެވެ. އަދި ތިމަން ރަސޫލާގެ ކުރީން ފޮނުއްވުނު އެއްވެސް ރަސޫލަކަށް، އެ ދެ އާޔަތާ އެއްފަދަ ދެ އާޔަތެއް ނުދެއްވެއެވެ.“ އެއީ، سُورَةُ الْبَقَرَةގެ އެންމެ ފަހު ދެ އާޔަތެވެ.[56] \nއަދި، سُورَةُ الْبَقَرَةِ ގެ މާތްކަމާމެދު ރިވާވެގެން ވެއެވެ. عَنْ أَبِي هُرَيْرَةَ أَنَّ رَسُولُ اللهِ صَلَّى اللهُ عَلَيْهِ وَسَلَّمَ قَالَ: «لَا تَجْعَلُوا بُيُوتَكُمْ مَقَابِرَ، إِنَّ الشَّيْطَانَ يَفِرُّ مِنَ الْبَيْتِ الَّذِي يُقْرَأُ فِيهِ سُورَةُ الْبَقَرَةِ»[57] \nމާނައީ: أَبُو هُرَيْرَةَ رَحِمَهُمَا اللَّهُ ރިވާކުރެއްވިއެވެ. الله سُبحَانَهُ وَتَعَالَىގެ ރަސޫލާ ޙަދީޘުކުރެއްވިއެވެ. ”ތިޔަބައިމީހުންގެ ގެތަށް ގަބުރުސްތާނުތަކަކަށް ނުހަދާށެވެ! ހަމަކަށަވަރުން، އެ ގެއެއްގައި سُورَةُ الْبَقَرَةِ ކިޔެވޭ ކޮންމެ ގެއަކުން ޝައިޠާނާ ދުވެފިލާނޭ ކަން ކަށަވަރެވެ.“","[53] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة\n[54] صَحِيحُ «الْإرْوَاء» لِلْإمَامِ نَاصِرِ الدِّينِ الْألْبَانِي\n[55] صَحِيحُ الْإمَامِ مُسْلِمٍ\n[56] مُسْنَدُ الْإمَامِ أَحْمَدَ بْنِ حَنْبَل\n[57] صَحِيحُ الْإمَامِ مُسْلِمٍ"],["سُورَةُ آل عِمْرَانއަކީ މަދަނީ ސޫރަތެކެވެ. މިއީ، ކީރިތި ޤުރްއާނުގެ ސޫރަތްތަކުގެ ތެރެއިން ދިގު ސޫރަތެކެވެ. މި ސޫރަތުގައި ވަނީ ދުއިސައްތަ އާޔަތެވެ. އެ އާޔަތްތައް ބެހިފައިވަނީ ވިހި رُكُوعُއަށެވެ. މި ސޫރަތަކީ، ކީރިތި ޤުރްއާނުގެ ތިންވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الأَنْفَالއަށް ފަހުގައެވެ. ސޫރަތްތަކުގެ ފެށުމަށް ބަލާއިރު، މި ސޫރަތް ފެށިފައިވަނީ އަލިފު ބާގެ ވަކިވަކި އަކުރުތަކަކުންނެވެ. އެއީ، ”ا ل م“ މި ތިން އަކުރެވެ.\nމައިގަނޑު ގޮތެއްގައި މި ސޫރަތުގައި ވަނީ، އިސްލާމީ ޢަޤީދާއާ ގުޅޭ ވާހަކަތަކާއި އިސްލާމީ ޝަރީއަތުގެ ބައެއް ޙުކުމްތަކެވެ. ވުމާއެކު، اللهُ سُبحَانَهُ وَتَعَالَىގެ ގަދަކީރިތިވަންތަކަމާއި، ކަށަކުޅަދުންވަންތަކަމާއި، އެއްކައުވަންތަކަމުގެ މައްޗަށް، ދަލީލުކުރަނިވި ވަރުގަދަ ހެކިތަކާއި، ފައުޅުކަން ބޮޑު ބުރުހާންތަކުގެ ވާހަކަތައް، މި ސޫރަތުގައި ވެއެވެ. އަދި، الله سُبحَانَهُ وَتَعَالَىގެ މަގުގައި ހަނގުރާމަކޮށް ޖިހާދުކުރުމާ ގުޅޭ ބައެއް ޙުކުމްތައް ވެސް މި ސޫރަތުގައި ވެއެވެ.\nދަންނާށެވެ! މި ސޫރަތުގެ ފުރަތަމަ އަށްޑިހަ ތިން އާޔަތް ބާވައިލައްވައިފައި ވަނީ، ހިޖުރައިން ތިންވަނަ އަހަރުގެ ތެރޭގައެވެ. އެއީ، ނަޖުރާނުން އައި ނަޞާރާއިންގެ ވަފުދުގެ މީހުންނާ ގުޅޭގޮތުންނެވެ. އެ ވަފްދުގައި އައީ ފަސްދޮޅަސް މީހުންނެވެ. އޭގެ ތެރެއިން ސާދަ މީހުންނަކީ، އެބައިމީހުންގެ ތެރޭގައި ތިބި ޝަރަފުވެރި މާތް މީހުންނެވެ. އެބައިމީހުންގެ ތެރެއިން رَسُولُ اللهِ ﷺގެ އަރިހުގައި އެންމެ ފުރަތަމަ ވާހަކަދެއްކީ ތިން މީހެކެވެ.\nއެއީ، އެބައިމީހުންގެ އަމީރަކަށް އައި މީހާއާއި، މުސްތަޝާރަކަށް އައި މީހާއާއި އެބައިމީހުންގެ ތެރޭގައިހުރި އެންމެ ބޮޑު ޢިލްމުވެރިޔާއެވެ. އަދި އެބައިމީހުން رَسُولُ اللهِ ﷺގެ އަރިހުގައި ތިން ކަމެއްގެ ވާހަކަ ދެންނެވިއެވެ. ފުރަތަމަ ދެންނެވީ مَرْيَم عَلَيهَا السَّلَامُގެ ދަރިކަލުން عِيسَى عَلَيهِ السَّلَامُއަކީ، إِلٰهއެކެވެ. އެ ކަން ސާބިތުކުރުމުގެ ގޮތުން އެބައިމީހުން ގެނައި ހެއްކަކީ، عِيْسَى عَلَيهِ السَّلَامُގެ އަމުރުފުޅަށް، މަރުވެފައިވާ މީހުން ދިރިގެން އަލުން ދުނިޔެއަށް އައިސްފައިވާ ކަމެވެ. އަދި މަރުވެފައިވާ މީހުން އަލުން ދިރުއްވުމަކީ އިލާހަކު ނޫން ފަރާތަކަށް ކުރެވޭނޭ ކަމެއް ނޫން ކަމުގައި އެބައިމީހުން ބުންޏެވެ.\nދެވަނައަށް ދެންނެވީ: عِيْسَى عَلَيهِ السَّلَامُއަކީ، اللهُ سُبحَانَهُ وَتَعَالَىގެ ދަރިކަލެކެވެ. އެ ކަން ސާބިތުކުރުމުގެ ގޮތުން އެބައިމީހުން ގެނައި ހެއްކަކީ، ބަފައިކަލަކާ ނުލައި عِيْسَى عَلَيهِ السَّلَامُ އުފަންވެވަޑައިގެންފައިވާ ކަމެވެ. ތިންވަނައަށް ދެންނެވީ: عِيْسَى عَلَيهِ السَّلَامُއަކީ، ثَالِثُ ثَلَاثَةއެވެ. މާނައީ: عِيْسَى عَلَيهِ السَّلَامُއަކީ ތިން ފަރާތް އެކުލެވޭ އިލާހުގެ ތިންވަނަ ފަރާތެވެ. އެ ކަން ސާބިތުކުރުމުގެ ގޮތުން އެބައިމީހުން ގެނައި ޙުއްޖަތަކީ، اللهُ سُبحَانَهُ وَتَعَالَىގެ ވަޙީ ބަސްފުޅުތަކުގެ ތެރެއިން (قُلْنَا) އަދި (فَعَلْنَا) މި ފަދަ ވަޙީބަސްފުޅުތަކެވެ. މާނައީ، ”ތިމަންމެން ބުނީމެވެ. އަދި ތިމަންމެން ކުރީމެވެ.“ އެ ފަދަ ބަސްފުޅުތަކާ ބެހޭގޮތުން، އެބައިމީހުން ދެންނެވިއެވެ.\nއެ ފަދަ ބަސްފުޅުތަކުގައި، ޖަމްޢުގެ ލަފްޒު ބޭނުންކުރެއްވުމުން އެނގެނީ، الله سُبحَانَهُ وَتَعَالَىއީ، އެއްކައުވަންތަ إِلٰهއަކު ނޫންކަމެވެ. އެހެނީ، الله سُبحَانَهُ وَتَعَالَىއީ، އެއްކައުވަންތަ إِلٰهއަކު ނަމަ،\nއެ إِلٰهُ ވަޙީކުރެއްވީހީ، «قُلْتُ» އަދި «فَعَلْتُ» މި ފަދައިންނެވެ. މާނައީ، ތިމަން إِلٰهُ ވަޙީކުރެއްވީމެވެ. އަދި، ތިމަން إِلٰهُ ކުރެއްވީމެވެ. ދެން އެބައިމީހުންގެ އެ ވާހަކަތަކުގެ އަޑު އެއްސެވުމަށް ފަހު، އެބައިމީހުންގެ އެ ދޮގު ވާހަކަތަކަށް ރައްދުދެއްވައި، ޙުއްޖަތާއި ދަލީލުގެ އަލީގައި އެބައިމީހުންގެ ވާހަކަތައް ބާޠިލުކުރައްވައި، رَسُوْلُ الله ﷺ އެބައިމީހުން ދެރަކުރެއްވީ މި ސޫރަތުގެ ކުރީކޮޅުގެ އާޔަތްތައް، އެބައިމީހުންނަށް ވިދާޅުވެދެއްވުމުންނެވެ.\nދެން ވެސް، އެބައިމީހުން، ކީރިތި ރަސޫލާގެ ދަޢްވަތު ޤަބޫލުނުކޮށް، އެބައިމީހުންގެ ދީނުގައި ދެމިތިބުމަށް ނިންމުމުން، رَسُوْلُ الله ﷺ އެބައިމީހުންނަށް ގޮވައިލެއްވީ މުބާހަލާކުރުމަށެވެ. އެ ހިނދު، އެބައިމީހުން މުބާހަލާކުރުމަށް ވެސް އިންކާރުކޮށް މަނާވެގަތެވެ.\nވުމާއެކު، މި ސޫރަތުގެ ކުރީކޮޅުގެ އާޔަތްތަކުގައިވަނީ ފޮތުގެ އަހުލުވެރީން ކަމުގައިވާ ޔަހޫދީންނާއި ނަޞާރާއިންގެ ބާޠިލު ވާހަކަތަކާއި، އެބައިމީހުން ކުރިމަތިކުރި ޝުބުހަތަކަށް، الله سُبحَانَهُ وَتَعَالَى ދެއްވި ރައްދެވެ. އަދި ވަކީން ޚާއްޞަކޮށް ނަޞާރާއިންނަށް ދެއްވި ރައްދެވެ.[58] \nއަދި ދަންނާށެވެ! މުބާހަލާކުރުމަކީ، އެ މުބާހަލާކުރާ ދެފާރާތުގެ ތެރެއިން، ކުށްގޮތުގައި ތިބެ، ޙަޤީޤަތާ ޚިލާފަށް ވާހަކަދައްކައި، ޖަދަލުކުރުމުގެ ގޮތުން ދޮގުހަދައި ބާޠިލު ފަތުރާން އުޅޭ ބަޔަކަށް ލަޢުނަތްލެއްވުމަށް އެދި، الله سُبحَانَهُ وَتَعَالَىގެ ޙަޟްރަތުގައި ދެންނެވުމެވެ. އަދި މުބާހަލާ ކުރާއިރު ދެފަރާތުންމެ، الله سُبحَانَهُ وَتَعَالَىއަށް އަޅުދާސްވެތިބެ އިޚްލާޞްތެރިކަމާއެކު ދުޢާކޮށް ގަދައަޅައި ދެންނެވުން ހުއްޓެވެ.[59] \nދެން އެއަށްފަހު، މި ސޫރަތުގައި މުޚާޠަބުކުރައްވައިފައި ވަނީ މުސްލިމުންނާއެވެ. އަދި، މި ސޫރަތުގައި، الله سُبحَانَهُ وَتَعَالَى މުސްލިމުންނަށް އަމުރުކުރައްވައިފައި ވަނީ، އެ إِلٰهއަށްބިރުވެތިވެ ތަޤްވާވެރިވުމަށާއި، އިސްލާމް ދީންމަތީގައި މެނުވީ މަރުނުވުމަށެވެ. އަދި، ކީރިތި ރަސޫލާގެ އެންމެހައި އަމުރުފުޅުތަކަށް ކިޔަމަންތެރިވެ ތިބުމާ އެކު، އެބައިމީހުންގެ ކިބައިގައި، الله سُبحَانَهُ وَتَعَالَى ލެއްވި އަޚުވަންތަކަމާއި އެއްބައިވަންތަކަމުގެ ނިޢްމަތް ހަނދުމަކޮށް، އެންމެހައި މުސްލިމުން ވެސް ބައިބައިނުވެ އިސްލާމް ދީނުގައި ސާބިތުވެ ތިބުމަށާއި، ހެޔޮ ކަންތައްތަކަށް އަމުރުކޮށް، މުންކަރާތްތައް ނަހީކުރުމަށެވެ. އަދި ކާފިރުންނާ މުޢާމަލާތުކުރުމުގައި، މުސްލިމުން ގެންގުޅެންޖެހޭ ޤަވާޢިދުތަކާއި، އުޞޫލުތަކާއި، މިންގަނޑުތައް، މި ސޫރަތުގައި ކަނޑައަޅުއްވައިފައި ވެއެވެ.\nއޭގެ އިތުރަށް، ބަދްރު ހަނގުރާމައާއި އުޙްދު ހަނގުރާމައިގެ ވާހަކަތައް ބަޔާންކުރެއްވުމަށް ފަހު، މި ސޫރަތް ނިންމަވައިލައްވައިފައި ވަނީ، ކޮޅަށް ތިބެގެންނާއި، އިށީނދެ ތިބެގެންނާއި، އޮށޯވެ ތިބެގެން ވިއަސް، الله سُبحَانَهُ وَتَعَالَى ހަނދުމަކޮށް، އެ إِلٰهއަށް ޛިކްރުކުރާ މީހުންނާ އަދި، އެ إِلٰهގެ މަގުގައި ޖިހާދުކުރާ މީހުންގެހުރި މާތްކަމާއި، އެބައިމީހުންނަށް ދެއްވާނޭ މަތިވެތި ޘަވާބާއި، ދަރުމައިގެ ވާހަކަ ބަޔާންކުރައްވަމުންނެވެ. އަދި މި ސޫރަތުގެ އެންމެ ފަހުގެ ދިހަ އާޔަތަކީ، ހައުރުދަމުގެ ވަގުތުގައި ނިދީން ހޭލެވިއްޖެ މީހާ ކިޔެވުން އިތުރުކަން ބޮޑުވެގެންވާ ދިހަ އާޔަތެވެ.[60] \n-------------\nبِسمِ اللهِ الرَّحمَنِ الرَّحِيمِ\nالله سُبحَانَهُ وَتَعَالَىގެ އިސްމުފުޅުގެ ބަރަކާތުން ފަށަމެވެ. އެއީ، الله سُبحَانَهُ وَتَعَالَىގެ ޙަޟުރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. الله سُبحَانَهُ وَتَعَالَىއީ، އެ إِلٰهއަށް ކިޔަމަންގަންނަ އަޅުންނަށާއި ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢްމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n-------------\n(1) ا ل م މި އަކުރުތަކަކީ، އަލިފުބާގެ އަކުރުތަކުގެ ތެރެއިން އަކުރުތަކެކެވެ. މި އަކުރުތަކުގެ މުރާދު ދެނެވޮޑިގެންވަނީ، ހަމައެކަނި، الله سُبحَانَهُ وَتَعَالَىއެވެ.\nދަންނާށެވެ! މި ސޫރަތް ނޫނަސް، الْحُرُوْفُ الْمُقَطَّعَةُގެ އަކުރުތަކުން ފެށިފައިވާ އެތައް ސޫރަތެއް، ކީރިތި ޤުރްއާނުގައި ވެއެވެ. ޝައްކެއްނެތެވެ. ޢަރަބީންގެ ތެރޭގައި ތިބި އެންމެ ފަޞާޙަތްތެރި، އެންމެ ބަލާޣާތްތެރި ޤުރައިޝު ވަންހައިގެ މީހުން ވަނީ، ކީރިތި ޤުރްއާނުގައިވާ ފަދަ އެންމެ އާޔަތެއްގެ މިންވަރު ވިއަސް ގެނެސްގަތުމަށް ނުކުޅެދިފައެވެ.\nއަދި ކިއެއްތަ! އެންމެހައި އިންސީންނާއި ޖިންނީން ވެސް ވަނީ، އެ ޤުރްއާނާ އެއްފަދަ ފޮތެއް ނުވަތަ އެ ފޮތުގައިވާ ފަދަ އެންމެ ސޫރަތެއް ނުވަތަ އާޔާތެއް ވިއަސް، ގެނައުމަށް ނުކުޅެދިފައެވެ. މި ކަމުން އެނގި ސާބިތުވަނީ، ހަމަކަށަވަރުން ވެސް، ކީރިތި ޤުރްއާނަކީ، الله سُبحَانَهُ وَتَعَالَى ބާވައިލައްވައިފައިވާ ފޮތެއް ކަމެވެ. އަދި ޤުރްއާނަކީ، مُحَمَّدُ ﷺ އަމިއްލަފުޅަށް ހައްދަވައިފައިވާ ފޮތެއް ނޫން ކަމެވެ. އަދި މީހެއްގެ ގާތުން، އެ ރަސޫލާ އުނގެނިވަޑައިގެންފައިވާ ފޮތެއް ވެސް ނުމެ ނޫން ކަމެވެ.[61] ","[58] مَوْقِعُ الْمُصْحَفِ الْإلِكْتْرُونِي\n[59] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[60] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[61] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(2) الله سُبحَانَهُ وَتَعَالَىއީ، އެ إِلٰهُ ފިޔަވައި، އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކުނުވާ، އެއްކައުވަންތަ إِلٰهއެވެ. الله سُبحَانَهُ وَتَعَالَىއީ، ފެށުމެއް ވިއަސް އަދި ނިމުމެއް ވިއަސް ނެތި، އަބަދަށް ދިރިދެމިވޮޑިގެންވާ، އަމިއްލަޛާތުފުޅައިގެން ފުދިވޮޑިގެންވާ إِلٰهއެވެ. ހުރިހައި ތަކެއްޗަކާއި ކަމެއް ތަދުބީރުކުރެއްވުމުގައި އަބަދަށް ޤާއިމުވެވޮޑިގެންވާ، ރިވެތި އިސްމުފުޅުތަކުގެ ވަސީލަތުން ދުޢާކޮށް އަޅުތަކުންގެ އެންމެހައި ބޭނުންތައް ފުއްދަވައި ދެއްވުމަށް އެދި، އެ إِلٰهُގެ ޙަޟްރަތުގައި އެބައިމީހުން ދަންނަވާން ޖެހޭ، إِلٰهއެވެ.\nއެންމެހައި ފުރިހަމަ ސިފަފުޅުތަކުން ސިފަ ލިބިވޮޑިގެންވާ ހުރިހައި އުނިކަމަކުން ހުސްދުރުވެވޮޑިގެންވާ إِلٰهއެވެ. ހަމަކަށަވަރުން، ވުޖޫދުގައިވާ ހުރިހައި އެއްޗެއް ނެތުމުގެ ތެރެއިން އުފައްދަވައި، ނެރުއްވައި، އެ ތަކެތި ލަހައްޓަވަނީ، އެ إِلٰهއެވެ. އަދި ޚަލްޤުތަކުންނަށް ބޭނުންވާ ހުރިހައި އެއްޗެއް ޚަލްޤުކުރައްވައި، ވުޖޫދަށް ނެރުއްވައި، އެ ތަކެތި ލަހައްޓަވައި، ޚަލްޤުތަކުންގެ އެންމެހައި ބޭނުންތައް ފުއްދަވައިދެއްވަނީ، އެ إِلٰهއެވެ. ވުމާއެކު، އެ إِلٰهއަށް ބޭނުންނުވާ، އިންސިއެއް ވިއަސް އަދި ޖިންނިއެއް ވިއަސް އަދި އެހެން އެއްޗެއް ވިއަސް ވުޖޫދަކު ނުވެއެވެ.[62] ","[62] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(3) އޭ ރަސޫލާއެވެ! ހަމަކަށަވަރުން، އިބަ ރަސޫލާއަށް، الله سُبحَانَهُ وَتَعَالَى ޤުރްއާން ބާވައިލެއްވީ ޙައްޤުގޮތުގައި ކަން ކަށަވަރެވެ. އެ ފޮތުގައި ވަނީ، ތެދު ޚަބަރުތަކާއި، ޢަދްލުވެރި ޙުކުމްތަކެވެ. އަދި އެ ޤުރްއާނަކީ، އެ ފޮތް ބާވައިލެއްވުމުގެ ކުރީގައި، الله سُبحَانَهُ وَتَعَالَى ބާވައިލެއްވި ސަމާވީ ފޮތްތަކުގައިވާ ވާހަކަތައް ތެދުކުރަނިވި ފޮތެވެ. ވީމާ، އެ ފޮތް ބާވައިލެއްވުމުގެ ކުރީން، ބާވައިލެއްވުނު ފޮތްތަކުގައިވާ ވާހަކަތަކާއި، އެ ފޮތުގައިވާ ވާހަކަތަކުގައި އެއްވެސް ކަހަލަ ފުށުއެރުމެއް ނުވެއެވެ. އަދި، އެ ޤުރްއާނަކީ، އެ ފޮތް ބާވައިލެއްވުމުގެ ކުރީގައި، އެ إِلٰهُ ފޮނުއްވި ރަސޫލުންގެ ރަސޫލުކަން ތެދުކުރަނިވި ފޮތް ވެސް މެއެވެ.\nއެހެންކަމުން، އެ ޤުރްއާން ބާވައިލެއްވުމުގެ ކުރީން ފޮނުއްވުނު ރަސޫލުން ދެއްކެވި ވާހަކަފުޅުތަކާއި، އެ ޤުރްއާނުގައިވާ ވާހަކަތަކުގައި ކުޑަވެސް ފުށުއެރުމެއް ނުވެއެވެ. އަދި، ކީރިތި ޤުރްއާން ބާވައިލެއްވުމުގެ ކުރީގައި، الله سُبحَانَهُ وَتَعَالَىވަނީ، مُوسَى عَلَيهِ السَّلَامُއަށް ތައުރާތު ބާވައިލައްވައި، عِيْسَى عَلَيهِ السَّلَامُއަށް އިންޖީލު ބާވައިލައްވައިފައެވެ.[63] ","[63] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(4) ޤުރްއާން ބާވައިލެއްވުމުގެ ކުރީގައި، الله سُبحَانَهُ وَتَعَالَى ބާވައިލެއްވި ހުރިހައި ފޮތެއްގައި ވެސް ހިދާޔަތުގެ ތެދު މަގަށް މީސްތަކުންނަށް އިރްޝާދުދެނިވި ވަޙީބަސްފުޅުތައް ވެއެވެ. އަދި، الله سُبحَانَهُ وَتَعَالَى ރުހިވޮޑިގަންނަވާ ގޮތުގެ މަތީން، ދީނުގެ ކަންތައްތަކާއި ދުނިޔަވީ ކަންތައްތައް އިޞްލާޙު ކުރެވޭނޭ މަގު ވެސް އެ ބަސްފުޅުތަކުގައި ވެއެވެ. އަދި އެ ހުރިހައި ފޮތެއްގައި ވެސް، ޙައްޤާއި ބާޠިލު ވަކިކުރެވެނިވި ގޮތާއި، ތެދު މަގަކީ ކޮބައިކަމާއި ފުރެދުމަކީ ކޮބައިކަން ބަޔާންކޮށްދެއްވައިފައި ވޭމެއެވެ.\nއަދި ޙައްޤާއި ބާޠިލު ވަކިކުރަނިވި އެންމެ ފަހުގެ ފޮތް، ކީރިތި ޤުރްއާން ވެސް، އެ إِلٰهُ ބާވައިލެއްވިއެވެ. ހަމަކަށަވަރުން، އިބަ ރަސޫލާއަށް، اللهُ سُبحَانَهُ وَتَعَالَى ބާވައިލެއްވި އާޔަތްތަކަށް އިންކާރުކޮށް، އެ إِلٰهُ ފޮނުއްވި ރަސޫލުންގެ ރިސާލަތު ދޮގުކޮށް، ކާފިރުވާ މީހުންނަށްހުރީ ނަރަކައިގެ ގަދަފަދަ ޢަޛާބެވެ.\nއަދި، الله سُبحَانَهُ وَتَعَالَىއީ، އެ إِلٰهُ ފޮނުއްވި ރަސޫލުންގެ ރިސާލަތު ދޮގުކޮށް، އެ إِلٰهُ ގެ އަމުރުފުޅާ ޚިލާފުވެ، ދެކޮޅުވެރިވާ ކާފިރުންގެ ކިބައިން ބަދަލުހިއްޕެވުމުގެ ވެރި إِلٰهއެވެ. އެހެނީ ހަމަކަށަވަރުން، الله سُبحَانَهُ وَتَعَالَىއީ، ރަސްވަންތަކަމުގައި ކީރިތިވަންތަ، ބަދަލުހިތްޕެވުމުގައި ގަދަފަދަވަންތަ إِلٰهއެވެ. ވީމާ، އެއްވެސް ކަމެއްގައި އެ إِلٰه އަށް ނުކުޅެދުމެއް މެދުވެރިކޮށް، އެ إِلٰهُ ބަލިކޮށް ދެރަކޮށްލެވޭނޭ ހަމަ އެއްވެސް ފަރާތެއް ނުވެއެވެ.[64] ","[64] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(5) ހަމަކަށަވަރުން، الله سُبحَانَهُ وَتَعَالَىގެ ޢިލްމުފުޅު، އެންމެހައި ޚަލްޤުތަކުން ވަށައިލައިގެން ވެއެވެ. ވީމާ، އުޑުތަކާއި ބިމާ އަދި އެ ދެމެދުގައި، އެ إِلٰهއަށް ސިއްރުވެ ވަންހަނާވެގެންވާ ކިތަންމެ ކުޑަ އަދި ކިތަންމެ ބޮޑުކަމެއް ވިއަސް ނުވެއެވެ.[65]\nދަންނާށެވެ! މި އާޔަތުގައި މި ވަނީ، ޣައިބުގެ ބައެއް ކަންކަމުގެ ވާހަކަ عِيْسَى عَلَيهِ السَّلَامُ ވިދާޅުވުމުން، އެ ރަސޫލާއަކީ، إِلٰهއަކު ކަމުގައި ބުނި މީހުންނަށް ރައްދުދެއްވައިފައެވެ. އެހެނީ، اللهُ سُبحَانَهُ وَتَعَالَىގެ އަޅުތަކުންގެ ތެރެއިން އަޅަކަށް ޣައިބުގެ ޢިލްމުގެ ތެރެއިން ކޮންމެވެސް މިންވަރެއް، އެ إِلٰهُ ދެއްވުމުން، އެއްވެސް ހަމައެއްގެ މަތީން، އެ މީހަކީ، إِلٰهއަކު ކަމުގައި ބުނެވޭނޭ ޖާގައެއް ނެތެވެ. ސަބަބަކީ، إِلٰهُ ވަންތަކަމުގެ ސިފަ ލިބުން ޙައްޤުވާ ފަރާތަކީ، އުޑުތަކާއި ބިމާ އަދި އެ ދެމެދުގައި ހިނގާ އެއްވެސް ކަމެއް އެ ފަރާތަކަށް ފޮރުވި ވަންހަނާވެގެންނުވާ އަދި ހުރިހައި ކަމެއް ނުހަނު މޮޅަށް އެނގޭ ފަރާތެއް ކަމުގައި ވާންޖެހޭ ކަމެވެ.\nޝައްކެއްނެތެވެ. ޣައިބުގެ ޢިލްމު ލިބިވޮޑިގެންވަނީ ހަމައެކަނި، اللهُ سُبحَانَهُ وَتَعَالَىއަށެވެ. އެހެންކަމުން، އެ إِلٰهއަށް ފޮރުވި ވަންހަނާވެގެންވާ އެއްވެސް ކަމެއް އުޑުތަކުގައި ވެސް އަދި ބިމުގައި ވެސް ނުވެއެވެ. ނަމަވެސް، ޣައިބުގެ ޢިލްމުގެ ތެރެއިން، عِيسَى عَلَيهِ السَّلَامُއަށް، اللهُ سُبحَانَهُ وَتَعَالَى ދެއްވީ ވަރަށް ވެސް ކުޑަ މިންވަރެކެވެ. ވީމާ، އެ ރަސޫލާއަކީ، إِلٰهއަކު ނޫން ކަން ކަށަވަރެވެ.[66] ","[65] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[66] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(6) الله سُبحَانَهُ وَتَعَالَىއީ، އެ إِلٰه އިރާދަކުރައްވާ ގޮތެއްގެ މަތީން، ތިޔަބައިމީހުންގެ މައިންގެ ރަޙިމުތަކުގައި ތިޔަބައިމީހުން ގަރުބަގަންނަވައި އެއް މަރުޙަލާއަކަށް ފަހު އަނެއް މަރުޙަލާއަކަށް ބަދަލުކުރައްވާ، އެ إِلٰهُ އިރާދަކުރައްވާ ފަދައަކުން އަންހެން ދަރިއެއްގެ ނުވަތަ ފިރިހެން ދަރިއެއްގެ ސިފައިގައި ތިޔަބައިމީހުން އުފައްދަވައި، އެ إِلٰهُ އެދިވޮޑިގެންނެވި ސިފައަކަށް ތިޔަބައިމީހުން ޞޫރަކުރައްވާ، إِلٰهއެވެ. ކަން މިހެން ހުރުމާ އެކު، الله سُبحَانَهُ وَتَعَالَى މެނުވީ އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވެއެވެ. الله سُبحَانَهُ وَتَعَالَىއީ، އެންމެހައި ޚަލްޤުތަކުން އުފައްދަވައި ބެލެހެއްޓެވުމުގައި ކަށަކުޅަދުންވަންތަ ގަދަކީރިތިވަންތަ إِلٰهއެވެ. އަދި އުފެއްދުވުމާއި، ތަދްބީރުކުރެއްވުމާއި، ޝަރްޢުކުރެއްވުމުގައި ޙިކްމަތްވަންތަ إِلٰهއެވެ.[67]\nދަންނާށެވެ! عِيْسَى عَلَيهِ السَّلَامُ އަކީ ވެސް، ނުހަނު މާތް އަންހެން ބޭކަނބަލެއްގެ ބަނޑުފުޅުން ދުނިޔެއަށް އުފަންކުރެއްވުނު ނުހަނު މާތް އިންސާނެކެވެ. އަދި، އެ ރަސޫލާއަކީ، الله سُبحَانَهُ وَتَعَالَى، ޚަލްޤުކުރައްވާ ގޮތަށް އެއްވެސް މީހަކު ޚަލްޤުކުރައްވައި، އެއްވެސް އަންހެނެއްގެ ރަޙިމުގައި އެއްވެސް އިންސާނަކު އުފައްދަވައި ސިފަގެންނެވި ރަސޫލެއް ނޫނެވެ. އެހެންކަމާ އެކު، ނަޞާރާއިން ބުނާފަދައިން، عِيْسَى عَلَيهِ السَّلَامُއަކީ، إِلٰهއަކު ކަމުގައި ބުނެވޭނޭ އެއްވެސް އުޞޫލެއް އަދި އެއްވެސް ހަމައެއް ނެތެވެ.[68] ","[67] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[68] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(7) އޭ ރަސޫލާއެވެ! الله سُبحَانَهُ وَتَعَالَىއީ، އިބަ ރަސޫލާގެ މައްޗަށް ޤުރްއާން ބާވައިލެއްވި އެއްކައުވަންތަ إِلٰهއެވެ. އަދި އެއްވެސް އޮޅުމެއް ނެތި ވަރަށް ސާފުކޮށް އެ އާޔަތްތަކުގެ މާނަ އެނގޭ، ދެ ގޮތަކަށް މާނަކުރެވެން ނެތް، ނުހަނު މުޙްކަމު ގޮތުގައި އައިސްފައިވާ އާޔަތްތަކެއް އެ ޤުރްއާނުގެ އާޔަތްތަކުގެ ތެރޭގައި ވެއެވެ. އަދި އެ ފަދަ އާޔަތްތަކަކީ، ކީރިތި ޤުރްއާނުގެ އަޞްލު މައިގަނޑު ކަމުގައި ވުމާއެކު، ކީރިތި ޤުރްއާނުގައި ގިނައީ އެ ފަދަ އާޔަތްތަކެވެ. އަދި ހަމަ އެހެންމެ، އެތައް މާނަތަކެއް އެކުލެވޭ މުތަޝާބިހު އާޔަތްތަކެއް ވެސް ކީރިތި ޤުރްއާނުގެ އާޔަތްތަކުގެ ތެރޭގައިވެއެވެ.\nވުމާއެކު، ޙައްޤުގެ މަގުން އެއްކިބާވުމުގެ ސަބަބުން، އެ ބަޔެއްގެ ހިތްތަކުގައި މަގުފުރެދުމުގެ ބަލި އަށަގެންފައިވާ މީހުންނާމެދު ދަންނާށެވެ! އެ ފަދަ މީހުންގެ ގޮތަކީ، އެ ފޮތުގައިވާ މުތަޝާބިހު އާޔަތްތައް ނަގައި، އެބައިމީހުންގެ ހަވާ ނަފްސު އެދޭހައި ގޮތަކަށް އެ އާޔަތްތައް މާނަކޮށް، އެ އާޔަތްތަކާ ބެހޭ ގޮތުން ތަފާތު ގޮތްގޮތަށް ވާހަކަދައްކައި، މީސްތަކުންނަށް ޙަޤީޤަތް އޮޅުވައި އުޅުމެވެ. އެއީ، އެބައިމީހުންގެ ބާޠިލު ނަޒަރިއްޔާތަކަށް ތާއީދު ހޯދުމުގެ ބޭނުމުގައްޔާއި، މީސްތަކުންގެ މެދުގައި ފިތުނަތައް އުފައްދައި ބައިބައިކޮށް، މީސްތަކުންގެ ހިތްތަކަށް ޝައްކުތަކާއި ވަހްމުތައް ވައްދައި، މީސްތަކުން މަގުފުރެއްދުމުގެ ބޭނުމުގައި އެބައިމީހުން ކުރާ ކަމެކެވެ.\nދަންނާށެވެ! މުތަޝާބިހު އާޔަތްތަކުގެ ޙަޤީޤީ މާނަ ދެނެވޮޑިގެންވަނީ ހަމައެކަނި، الله سُبحَانَهُ وَتَعَالَىއެވެ. ވުމާއެކު، ދީނީ ޢިލްމުގައި ހަރުދަނާކަމާއި ސާބިތުކަން ލިބިފައިވާ ބޮޑެތި ޢިލްމުވެރީން ވިދާޅުވެ އުޅުއްވާހުށީ، ކީރިތި ޤުރްއާނުގެ އާޔަތްތަކުގެ ތެރެއިން ދެ ގޮތަކަށް މާނަކުރެވެން ނެތް، މުޙްކަމު އާޔަތްތަކަށް އީމާންވެ، އެ އާޔަތްތަކަށް އަހުރެމެން ޢަމަލު ކުރަމުއެވެ.\nއަދި ކީރިތި ޤުރްއާނުގެ އާޔަތްތަކުގެ ތެރެއިން ދެ ގޮތަކަށް މާނަކުރެވެން ނެތް އާޔަތްތަކަށް އަހުރެމެން އީމާންވާ ފަދައިން، ގިނަ މާނަތައް އެކުލެވޭ މުތަޝާބިހު އާޔަތްތަކަށް ވެސް އަހުރެމެން އީމާންވަމުއެވެ. އެހެނީ، ދެ ގޮތަކަށް މާނަކުރެވެން ނެތް މުޙްކަމު އާޔަތްތަކާއި، ގިނަ މާނަތައް އެކުލެވޭ މުތަޝާބިހު އާޔަތްތަކާއި، މި ހުރިހައި އާޔަތްތަކެއް ވެސް ބާވައިލެއްވިފައި ވަނީ، ތިމަންމެންގެ ވެރި إِلٰهُގެ ޙަޟްރަތުންނެވެ. އަދި އެ ހުރިހައި އާޔަތްތަކެއް ވެސް ތިމަންމެންނާ ހަމައަށް އައިސްފައި ވަނީ، مُحَمَّدٌ ﷺގެ ދޫފުޅުމަތީންނެވެ. އަދި ހަމަކަށަވަރުން، މުޙްކަމު އާޔަތްތަކުގައި ޙަޤީޤީ މާނަ ވާ ފަދައިން، މުތަޝާބިހު އާޔަތްތަކުގައި ވެސް ޙަޤީޤީ މާނަވެއެވެ. ނަމަވެސް، އެ އާޔަތްތަކުގެ ޙަޤީޤީ މާނަ ދެނެގަތުމުގައި ތިމަންމެންނަކީ ނުކުޅެދުންތެރީންނެވެ.\nޝައްކެއްނެތެވެ. ކީރިތި ޤުރްއާނުގައިވާ އާޔަތްތަކާމެދު ވިސްނައި ފިކުރުކޮށް، އެ އާޔަތްތަކުން ނަސޭހަތް ލިބިގަންނަނީ، ހަމަ އެކަނި ސަލާމަތް ބުއްދީގެ އަހްލުވެރީންނެވެ. އަދި އެ ފޮތުގައިވާ އިރްޝާދުން މަންފާ ޙާޞިލުކޮށް، މުތަޝާބިހު އާޔަތްތަކާމެދު ހެޔޮ ވިސްނުން ވިސްނައި، ކީރިތި ޤުރްއާނުގައިވާ އެންމެހައި އާޔަތްތަކަކީ، الله سُبحَانَهُ وَتَعَالَى ބާވައިލެއްވި އާޔަތްތަކެއް ކަން ހަނދުމަކޮށް އުޅެނީ، ހަމަ އެކަނި ސަލާމަތް ބުއްދީގެ އަހްލުވެރީންނެވެ.[69] \nعِيْسَى عَلَيهِ السَّلَامُއަކީ، ތިން ފަރާތް އެކުލެވޭ އިލާހުގެ ތިންވަނަ ފަރާތް ކަމަށާއި، އެހެން އެއްވެސް އިންސާނަކަށް ދެއްވައިފައި ނުވާ އިމްތިޔާޒުތަކެއް ދެއްވިފައިވާ ފަރާތެއް ކަމުގެ ހެކި، ކީރިތި ޤުރްއާނުގެ سُورَةُ النِّسَاءގެ 171ވަނަ އާޔަތުން ލިބޭކަމުގައި ނަޞާރާއިންގެ ތެރެއިން ބަޔަކު ބުނެއުޅުނެވެ.\nއެ ވާހަކަތަކަށް ރައްދުދެއްވުމުގެ ގޮތުން، سُورَةُ آلَ عِمْرَانގެ މި އާޔަތް ބާވައިލެއްވުނު ކަމުގައި ޑޮކްޓަރ مُحَمَّدُ الْحِجَازِي އޭނާގެ ތަފްސީރުގައި ވިދާޅުވެފައި ވެއެވެ. سُورَةُ النِّسَاءގެ 171ވަނަ އާޔަތަކީ، (إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَكَلِمَتُهُ أَلْقَاهَا إِلَىٰ مَرْيَمَ وَرُوحٌ مِّنْهُ) މިއެވެ. އެ ނަޞާރާއިން ބުނާ ގޮތުގައި މި އާޔަތުގެ މާނައީ: ”مَرْيَمُ عَلَيهَا السَّلَامُގެ ދަރިކަލުން الْمَسِيحُ عِيسَى عَلَيهِ السَّلَامُ ވާކަން ކަށަވަރީ، الله سُبحَانَهُ وَتَعَالَى ފޮނުއްވި ރަސޫލަކު ކަމުގައެވެ. އަދި، الله سُبحَانَهُ وَتَعَالَىގެ ކަލިމަފުޅު ކަމުގައެވެ. އަދި، އެ ކަލިމަފުޅު مَرْيَمُ عَلَيهَا السَّلَامُއާ ހަމައަށް ފޮނުއްވައި، އެ ކަމަނާގެ ހަށިކޮޅުގައި އެ ކަލިމަފުޅު، އެ إِلٰهُ ލެއްވިއެވެ. އަދި، عِيسَى عَلَيهِ السَّلَامُއަކީ، އެ إِلٰهُގެ ޙަޟްރަތުން ލެއްވި ފުރާނަފުޅެކެވެ.“ މިއެވެ. ދެން، މި ފަދަ ބާޠިލު ވާހަކަތަކެއް އެ ނަޞާރާއިން ދައްކާން ފެށުމުން، سُورَةُ آلَ عِمْرَانގެ މި އާޔަތުގައި، الله سُبحَانَهُ وَتَعَالَى އެންގެވިއެވެ.\nތިމަން إِلٰهُ، ކީރިތި ޤުރްއާން ބާވައިލެއްވިއިރު، އެ ފޮތުގައި ވަނީ ދެ ބާވަތެއްގެ އާޔަތްތަކެވެ. އެއީ، މުޙްކަމު އާޔަތްތަކާއި މުތަޝާބިހު އާޔަތްތަކެވެ. މުޙްކަމު އާޔަތްތަކަކީ، ލަފްޒުގެ ބޭރުފުށުން ދޭހަވާ މާނައާއި، ގަސްތުކުރެވޭ މާނައާއި ތަފާތުވުމެއް ނެތި، އެއް މާނައެއް ދޭހަވާ އާޔަތްތަކެވެ. ވުމާއެކު، ކީރިތި ޤުރްއާނުގައިވާ މައިގަނޑު އާޔަތްތަކަކީ މުޙްކަމު އާޔަތްތަކެވެ. މުތަޝާބިހު އާޔަތްތަކަކީ، އެތައް މާނައެއް ކުރެވޭ ގޮތަށް، ހުންނަ އާޔަތްތަކެވެ. ވުމާއެކު، އެ އާޔަތްތަކުގެ ޙަޤީޤީ މާނައާއި ތައުވީލު، الله سُبحَانَهُ وَتَعَالَى ފިޔަވައި އެހެން އެއްވެސް ފަރާތަކަށް ނޭނގޭނެއެވެ. އެހެންކަމުން، ނަޞާރާއިން އެ ދައްކާ ވާހަކަ ސާބިތުކުރުމަށް ޓަކައި އެ ފަދަ މުތަޝާބިހު އާޔަތްތަކުން ހެކިނުދެއްކޭނޭކަން މި އާޔަތުން ރަނގަޅަށް އެނގެއެވެ.[70] ","[69] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[70] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(8) އޭ އަޅަމެންގެ ވެރި إِلٰهއެވެ! އަޅަމެންގެ މައްޗަށް އިޙްސާންތެރިވެވޮޑިގަންނަވައި، އިބަ إِلٰهُގެ ދީނަށް އުޅުމުގެ ހެޔޮ ތައުފީޤު އަޅަމެންނަށް ދެއްވުމަށް ފަހު، އަޅަމެންގެ ހިތްތައް ޙައްޤުގެ މަގުން އެއްކިބާ ނުކުރައްވާނދޭވެ! އަދި އަޅަމެންގެ މައްޗަށް ދީލަތިވަންތަވެވޮޑިގަންނަވައި، އިބަ إِلٰهُ އަޅަމެންނަށް ދެއްވާ ނިޢްމަތެއްގެ ގޮތުގައި، އިބަ إِلٰهُގެ ޙަޟްރަތުން ރަޙްމަތްވަންތަކަން އަޅަމެންނަށް ހިބަކޮށްދެއްވާނދޭވެ! ހަމަކަށަވަރުން، އިބަ إِلٰهއީ، އިބަ إِلٰهُ އެދިވޮޑިގަތް މީހަކަށް، ހިސާބަކާ ނުލައި ގިނަގުނަ ނިޢުމަތްދެއްވާ، ނުހަނު ދީލަތިވަންތަ، އޯގާވަންތަ إِلٰهއެވެ.\nދަންނާށެވެ! އިސްލާމް ދީނުގެ ޢިލްމުގައި އަރައިތިބޭ އަދި އެބައިމީހުންނަށް ލިބިފައިވާ ޢިލްމާ އެއްގޮތަށް ޢަމަލުކުރާ ޢިލްމުވެރީން ދުޢާކުރާއިރު، މި އާޔަތުގައި މިވާ ފަދައިން ދަންނަވައި، اللهُ سُبحَانَهُ وَتَعَالَىއަށް ދުޢާކޮށް އުޅެތެވެ.[71] ","[71] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(9) އޭ އަޅަމެންގެ ވެރި إِلٰهއެވެ! ހަމަކަށަވަރުން، އިބަ إِلٰهއީ، އެ ދުވަހަކާމެދު އެއްވެސް ޝައްކުކަމެއްނުވާ ޤިޔާމަތް ދުވަހުން، މީސްތަކުންގެ ޙިސާބުބެއްލެވުމަށް ޓަކައި، އެންމެހައި މީސްތަކުން އެއްތަނަކަށް އެއްކުރައްވައި ޖަމާކުރައްވާ، إِلٰهއެވެ. އަދި، ހަމަކަށަވަރުން، الله سُبحَانَهُ وَتَعَالَى ކުރެއްވި އެއްވެސް ވަޢުދުފުޅަކާ، އެ إِلٰهُ ޚިލާފުވެވޮޑިނުގަންނަވާނެތެވެ. އެހެންކަމުން، ޤިޔާމަތް ދުވަހަކީ، ހަމަކަށަވަރުން ވެސް އަންނާނޭ ދުވަހެކެވެ. އަދި މީސްތަކުންގެ ޙިސާބުބެއްލެވުމަކީ ޝައްކެއްނެތި ހިނގާނޭ ކަމެކެވެ. އެ ކަމަށް އަޅަމެން އިޤްރާރުވެ ހެކިވަމެވެ.[72]","[72] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(10) ހަމަކަށަވަރުން، الله سُبحَانَهُ وَتَعَالَىގެ އެއްކައުވަންތަކަމަށް އިންކާރުކޮށް، އެ إِلٰهُ ފޮނުއްވި ރަސޫލުންގެ ރިސާލަތު ދޮގުކޮށް ޙައްޤާ ދެކޮޅުހަދާ ކާފިރުންނަށް، އެބައިމީހުން ދުނިޔޭގައި އެއްކުޅަ މުދަލާއި، ބަލައިބޮޑުކުރި ދަރީންގެ ކިބައިން ޤިޔާމަތް ދުވަހުން ކުރާނޭ އެއްވެސް ފައިދާއެއް ނޯންނާނެތެވެ. އަދި، الله سُبحَانَهُ وَتَعَالَىގެ ކޯފާއާއި ޢަޛާބުން ކާފިރުން ސަލާމަތްކޮށް މިންޖުކުރުމުގައި އެބައިމީހުންގެ މުދަލުން ވިއަސް އަދި ދަރީންގެ ފަރާތުން ވިއަސް ލިބޭނޭ އެއްވެސް އެހީތެރިކަމެއް ނޯންނާނެތެވެ. އަދި އެބައިމީހުންނީ، ހަމަ ނަރަކައިގެ ދަރެވެ. އެއީ، އެބައިމީހުންގެ ކިބައިގައި ހުރި ނުބައިނުލަފާކަމާއި ކާފިރުކަމުގެ ބޮޑުކަމުންނެވެ.[73]","[73] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(11) އޭ ރަސޫލާއެވެ! އިބަ ރަސޫލާގެ ރިސާލަތަށް އިންކާރުކޮށް، އިބަ ރަސޫލާގެ ވެރި إِلٰهُގެ ޙަޟްރަތުން އަތުވެދާނޭ ޢަޛާބު ދޮގުކުރާ ކާފިރުން ކަންތައްތައް ކުރާނީ، ފިރުޢައުނާއި، އޭނާއަށް ތަބާވީ ކާފިރުންނާއި، އޭގެ ކުރީގެ ކާފިރުން ވެސް ކަންތައްތައްކުރި ފަދައިންނެވެ. އެ ހުރިހައި އެންމެން ވެސް، اللهُ سُبحَانَهُ وَتَعَالَىއަށް ކާފިރުވެ، އެ إِلٰهُ ބާވައިލެއްވި އާޔަތްތައް ދޮގުކޮށް، ރަސޫލުން ގެންނެވި ރިސާލަތަށް އިންކާރުކޮށް، ޙައްޤާ ދެކޮޅުހަދައި އުޅުނެވެ. ފަހެ، އެބައިމީހުން އެ ކުޅަ ފާފަތަކާއި ޝިރުކުގެ ސަބަބުން، ދުނިޔެމަތީގައި ޢުޤޫބާތް ފޮނުއްވައި، اللهُ سُبحَانَهُ وَتَعَالَى އެ އެންމެން ވެސް ހަލާކުކުރެއްވިއެވެ.\nއަދި، اللهُ سُبحَانَهُ وَتَعَالَىގެ ކޯފާއާއި ޢަޛާބު އައިސް އެބައިމީހުންނާ ކުރިމަތިވީ ހިނދު އެބައިމީހުންގެ މުދަލުން ވިއަސް އަދި ދަރީންގެ ފަރާތުން ވިއަސް އެބައިމީހުންނަށް ލިބުނު އެއްވެސް ފައިދާއެއް އެހީތެރިކަމެއް ނެތެވެ. އަދި، اللهُ سُبحَانَهُ وَتَعَالَىއީ، އެ إِلٰهއަށް ކާފިރުވެ، އެ إِلٰهُގެ އާޔަތްތަކާއި، ރަސޫލުންގެ ރިސާލަތު ދޮގުކުރާ މީހުންނަށް، ޢުޤޫބާތްދެއްވުމުގައި، ގަދަފަދަވަންތަ إِلٰهއެވެ.[74] \nދަންނާށެވެ! މި އާޔަތާއި މި އާޔަތުގެ ކުރީން އޮތް އާޔަތުގައި، اللهُ سُبحَانَهُ وَتَعَالَى އަންގަވައިފައި ވަނީ، ކީރިތި ރަސޫލާގެ ރަސޫލުކަން ދޮގުކުރާ މީހުންނަށްހުރި ގޮތެވެ. އަދި މުދަލާއި ދަރީންގެ ގިނަކަމުގެ މައްޗަށް ހެއްލުންތެރިވެ ބޮޑާވުމުގެ ނަތީޖާއާއި، އެ ފަދަ ނަތީޖާތައް ލިބުނު ބައެއް މީހުންގެ މިސާލެވެ.","[74] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(12) އޭ ރަސޫލާއެވެ! ބަދުރު ހަނގުރާމައިގެ ދުވަހު، އިބަ ރަސޫލާއަށް ލިބިވަޑައިގެންނެވި ނަޞްރަކީ، އިބަ ރަސޫލާއަށް ލިބިވަޑައިގެންނެވި ފަތަޙައަކާއި ކާމިޔާބީއެއް ކަމުގައި ނުދެކި، އެ ކަމަށް މަލާމާތްކޮށް، އިބަ ރަސޫލާ ބަލިވެ ނިކަމެތިވުމަށް އެދޭ އެންމެހައި ކާފިރުތަކުންނަށް، އިބަ ރަސޫލާ ވިދާޅުވާށެވެ! ހަމަކަށަވަރުން، ތިޔަ ކާފިރުތަކުން ހަނގުރާމައިގެ މައިދާނުގައި ބަލިވެ، މުއުމިނުންގެ އަތްދަށުވެ، ދެރަވެ، ނިކަމެތިވާނެތެވެ. އަދި ތިޔަބައިމީހުން މަރުވާހުށީ ކާފިރުކަންމަތީގައެވެ. އެއަށްފަހު، ޤިޔާމަތް ދުވަހުން، ޖަހަންނަމައިގެ އަލިފާނުގެ ތެރެއަށް، ތިޔަ އެންމެހައި ކާފިރުތަކުން އެއްކުރެއްވޭނެތެވެ. އަދި ތިޔަބައިމީހުން، އެ ތަންމައްޗެއްގައި ތާއަބަދު ދެމިތިބެނިވި ތަންމަތި ވާހުށީ ވެސް އެ ނަރަކައިގައެވެ. އަދި އެ ތަންމަތީގެހުރި ނުބައިކަމުގެ ބޮޑުކަމާއެވެ![75]\nބަދްރު ހަނގުރާމައިގައި ޤުރައިޝު ވަންހައިގެ މީހުން ބަލިކުރެއްވުމަށް ފަހު، رَسُولُ اللهُ ﷺ މަދީނާއަށް އެނބުރި ވަޑައިގެން ޔަހޫދީން އެއްކުރައްވައި އެބައިމީހުންނާ މުޚާޠަބުކުރައްވައި ޙަދީޘުކުރެއްވިއެވެ.\n”އޭ ޔަހޫދީންނޭވެ! ބަދްރުގެ ދުވަހު ޤުރައިޝު ވަންހައިގެ މީހުން ބަލިކުރެވުނު ގޮތަށް ތިޔަބައިމީހުން ބަލިކުރެވުމުގެ ކުރީން، ތިޔަބައިމީހުން، اللهُ سُبحَانَهُ وَتَعَالَىއަށް ބިރުވެތިވެ ރައްކައުތެރިވާށެވެ! ހަމަކަށަވަރުން، ތިމަން ރަސޫލާއީ، اللهُ سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ރަސޫލަކުކަން، ތިޔަބައިމީހުންގެ ފޮތްތަކުން ތިޔަބައިމީހުންނަށް ވަނީ ރަނގަޅަށް އެނގިފައެވެ. މި ފަދައިން ޙަދީޘުކުރެއްވުމުން އެބައިމީހުން ދެންނެވިއެވެ. އޭ مُحَمَّدُ بْنِ عَبْدِ اللهِއެވެ! ހަނގުރާމައާ ބެހޭ އެއްވެސް ޢިލްމެއް ލިބިފައިނުވާ، އެ ކަމުގެ ތަޖްރިބާ ނެތް، ތިމާމެންގެ މޮޅުކަން ތިމާމެންނަށްފެނި ހެއްލުންތެރިވެފައިވާ ޖާހިލު ބަޔަކާ ހަނގުރާމަ ކުރެއްވުމަށް ލިބިވަޑައިގެންނެވި ފުރްޞަތެއްގައި އެބައިމީހުން ބަލިކުރެއްވުނު ކަމުގައި ވިއަސް، އެ ކަމާމެދު ހެއްލުންތެރިވެވަޑައިނުގަންނަވާށެވެ! اللهُ سُبحَانَهُ وَتَعَالَى ގަންދީ ދަންނަވަމެވެ. ތިމަންމެންނާ ހަނގުރާމަކުރައްވައިފި ނަމަ، ތިމަންމެންގެ ހުރިވަރު އެނގިވަޑައިގަންނަވާނެއެވެ!“ މި ފަދައިން ޔަހޫދީން ދެންނެވުމުން، އެބައިމީހުންގެ އެ ވާހަކަތަކާ ވިދިގެން، اللهُ سُبحَانَهُ وَتَعَالَى މި އާޔަތް ބާވައިލެއްވިއެވެ.[76] ","[75] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[76] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(13) އޭ ކާފިރުތަކުންނޭވެ! ހަމަކަށަވަރުން، ބަދުރު ހަނގުރާމައިގެ ދުވަހު ހަނގުރާމައިގެ މައިދާނުގައި ބައްދަލުވި ދެ ލަޝްކަރުގެ މީހުންނާ ދިމާވި ކަންތަކުގައި ނުހަނު ބޮޑު ޢިބުރަތްތެރި ފިލާވަޅެއް، ތިޔަ އެންމެހައި ކާފިރުތަކުންނަށް ވެއެވެ. ބަދުރުގައި ބައްދަލުވި އެއް ލަޝްކަރަކީ، مُحَمَّدُ ﷺއާއި، އެ ރަސޫލާގެ އަޞްޙާބުންނެވެ. އެބައިމީހުން ހަނގުރާމަކުރީ، الله سُبحَانَهُ وَتَعَالَىގެ ދީނަށް ނަޞްރުދީ، އެ إِلٰهُގެ ކަލިމަފުޅު މަތިވެރިކުރުމަށާއި، ކާފިރުންގެ ބަސް ދެރަކޮށް އެބައިމީހުން ނިކަމެތިކުރުމަށެވެ. އަނެއް ލަޝްކަރަކީ، الله سُبحَانَهُ وَتَعَالَىއަށް ކާފިރުވެ ތިބި މައްކާގެ މުޝްރިކުންގެ ލަޝްކަރެވެ.\nއެބައިމީހުން ހަނގުރާމަކުރީ، ކާފިރުކަމުގެ ރޫޙު ދިރުވައި އާލާކޮށް، ބާޠިލު ކުރިއެރުވުމަށާއި، ކަންދެއްކުމަށެވެ. އެއީ، އެބައިމީހުންގެ ކިބައިގައިހުރި ބޮޑާކަމާއި ގޮތްދޫނުކުރުމުގެ ސަބަބުންނެވެ. އެ ދުވަހު، ކާފިރުންގެ ލޮލަށް މުއުމިނުންގެ އަދަދާއި ބާރު ފެނިގެންދިޔައީ، އެބައިމީހުންގެ އަދަދާއި ބާރަށްވުރެން ދެ ގުނަ އިތުރުކޮށެވެ. އަދި ކާފިރުންގެ އަދަދަކީ، މުސްލިމުންގެ އަދަދުގެ ތިން ގުނަ ކަމުގައި ވީއިރު ވެސް، މުސްލިމުންގެ ލޮލަށް ކާފިރުންގެ އަދަދު ފެނިގެންދިޔައީ، ހަމައެކަނި މުސްލިމުންގެ އަދަދުގެ ދެގުނަ ކަމުގައެވެ. އެހެންކަމުން، އެކަން ވެގެންދިޔައީ، ކާފިރުންގެ މައްޗަށް މުއުމިނުންނަށް ނަޞްރުދެއްވުމަށް ޓަކައި، الله سُبحَانَهُ وَتَعَالَى ލެއްވި ސަބަބެއް ކަމުގައި ވެސް މެއެވެ.[77] \nއަދި ދަންނާށެވެ! الله سُبحَانَهُ وَتَعَالَىގެ އަޅުތަކުންގެ ތެރެއިން، އެބަޔަކަށް ނަޞްރާއި ފަތަޙަ ދެއްވުމަށް، އެ إِلٰهُ އިރާދަކުރައްވާ ބަޔަކަށް، އެ إِلٰهُ އެހީތެރިވެވޮޑިގަންނަވައި ވާގިވެރިވެ ދެއްވަތެވެ. ހަމަކަށަވަރުން، ބަދުރު ހަނގުރާމައިގެ ދުވަހު ހިނގި ކަންތައްތަކުގައި، ބަލައި، ވިސްނައި، ފިކުރުކުރާ ބަޔަކަށް ޓަކައި، ޢިބުރަތުން ފުރިގެންވާ ފިލާވަޅުތަކެއް ވާކަން ކަށަވަރެވެ.\nއެހެނީ، ތެދުވެރި މުއުމިނުންގެ އަދަދު ކިތަންމެ މަދުވެފައި ހަތިޔާރުގެ ގޮތުން، ކިތަންމެ ބާރު ދެރަޔަސް، ނަސްރާއި ފަތަޙަ ލިބެނީ ތެދުވެރި މުއުމިނުންނަށް ކަމާއި، ބާޠިލުގެ އަހުލުވެރީންގެ އަދަދު ކިތަންމެ ގިނަވެފައި ހަތިޔާރުގެ ގޮތުން ކިތަންމެ ބާރު ގަދަޔަސް، ހުރިހައި ގޮތަކުން ވެސް، ބަލިވެ، ދެރަވެ، ނިކަމެތި ވަނީ ކާފިރުންކަން، ސަލާމަތް ބުއްދިހުރި ކޮންމެ ބަޔަކަށް ވެސް ބަދުރު ހަނގުރާމައިގެ ދުވަހު ހިނގައިދިޔަ ކަންތައްތަކުން ރަނގަޅަށް އެނގޭނެތެވެ.[78] ","[77] تَفْسِيرُ الْقُرْآنِ الْعَظِيمِ لِلإمَامِ الْحَافِظِ ابْنِ كَثِيرِ الدِّمِشْقِي\n[78] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(14) އަންހެނުންނާއި، ދަރީންނާއި، ރަންރިއްސާއި، ޖަވާހިރާއި އަދި މީގެ އިތުރަށް މުދަލުގެ ތެރެއިން އެއްކުރެވިފައިވާ ގިނަ ބައިވަރުތަކާއި، ރޭސް ދުއްވުމަށާއި، ސަވާރުވުމަށް ޓަކައި ތައްޔާރުކުރެވި ތަމްރީނުކުރެވިފައިވާ ރިވެތި މޮޅު އަހާއި، ގެރި، ބަކަރި، ޖަމަލާއި، ބަގީޗާތައް ހައްދައި ދަނޑުގޮވާންކުރާނޭ މޮޅު ބިމާ އަދި މި ނޫން ވެސް މިފަދަ އެންމެހައި ތަކެއްޗަށް އެދުންވެރިވެ އެ ފަދަ ތަކެތިދެކެ ލޯބިވުން، މީސްތަކުންނަށް ޒީނަތްތެރިކުރެއްވުނީ، އެބައިމީހުން އިމްތިޙާނުކުރެއްވުމުގެ ގޮތުންނެވެ.\nދަންނާށެވެ! އެ ފަދަ އެންމެހައި ތަކެއްޗަކީ، މި ފަނާވެދަނިވި ދުނިޔޭގެ ޒީނަތްތެރިކަމުގެ ތެރެއިން މީސްތަކުންގެ ހިތްތަކަށް ވަގުތީ އުފައުވެރިކަން ލިއްބައިދެނިވި ތަކެއްޗާއި، އެ ތާނގެ ހެއްލުންތެރި ދަޅަތަކެވެ.\nވީއިރު، ދުނިޔަވީ ކަންކަމަށް އެދުންވެރިވެ، މުދަލާއި އަނބިދަރީން ދެކެ ލޯބިވުން މީސްތަކުންނަށް ޒީނަތްތެރިކުރެއްވުނީ، ދުނިޔޭގެ ފަނާވެދަނިވި ދަޅަތަކަށް ނުހެއްލި، ދާއިމީ ނިޢުމަތުން ފުރިގެންވާ ސުވަރުގެ ހޯދުމަށް މަސައްކަތްކުރާ މީހުންނާއި، ނުކުރާ މީހުން ވަކިކުރެއްވުމަށް ކަން، މުއުމިނުންނަށް އެބަ އެނގޭން ޖެހެއެވެ. އަދި ދުނިޔޭގެ އަރާމާއި އުފަލަކީ ނުހަނު އަވަހަށް ފިލައިދަނިވި ހިޔަންޏެއް ކަހަލަ އެއްޗެއް ކަމުގައިވާއިރު، އެ ކަންކަމަށް ދަހިވެތިވުމަކީ، الله سُبحَانَهُ وَتَعَالَىއަށާއި، އާޚިރަތްދުވަހަށް އީމާންވާ މުއުމިނަކު، ފަހަރެއްގައި ވެސް ކުރުން އެކަށީގެންވާ ކަމެއްނޫނެވެ. އެހެނީ ހަމަކަށަވަރުން، އެނބުރި ދިޔުމަށް އެންމެ ރިވެތިކަން ބޮޑު ޖަގަހަ ވަނީ، الله سُبحَانَهُ وَتَعَالَىގެ ޙަޟްރަތުގައެވެ. އެއީ، ދާއިމީ ނިޢްމަތުން ފުރިގެންވާ ސުވަރުގެއެވެ. އަދި އެ ސުވަރުގެއަކީ، އުޑުތަކާއި ބިންފަދަ ތަނަވަސްކަން ހުރި ސުވަރުގެ މެއެވެ.[79] ","[79] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(15) އޭ ރަސޫލާއެވެ! އިބަ ރަސޫލާ މީސްތަކުންނަށް ވިދާޅުވާށެވެ! ފަނާވެދަނިވި ދުނިޔޭގެ ދިރިއުޅުމުގައި ތިޔަބައިމީހުންނަށް އުފައުވެރިކަން ގެނެސްދެނިވި އެންމެހައި ތަކެއްޗަށްވުރެން ހެޔޮކަން ބޮޑުވެފައި ފައިދާހުރި ކަމެއްގެ ޚަބަރު، ތިމަން ރަސޫލާ ތިޔަބައިމީހުންނަށް ވިދާޅުވެދެއްވަންހެއްޔެވެ؟ އެ ޚަބަރަކީ، الله سُبحَانَهُ وَتَعَالَىއަށް އުރެދި ނުކިޔަމަންތެރިވުމުން ދެއްވާނޭ ޢަޛާބަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުން ދުރުވެ ރައްކައުތެރިވެ ތަޤްވާވެރިވާ މީހުންނަށް، އެބައިމީހުންގެ ވެރި إِلٰهُގެ ޙަޟްރަތުގައި ނިޢުމަތްތަކުން ފުރިގެންވާ ސުވަރުގެތައް ހުންނާނޭ ކަމުގެ އުފައުވެރި ޚަބަރެވެ.\nދަންނާށެވެ! އެ ސުވަރުގެތަކުގައިވާ ގަސްތަކާއި ގަނޑުވަރުތަކުގެ ދަށުން ތަފާތު ބާވަތްބާވަތުގެ ކޯރުތައް ހިނގަހިނގައި ހުންނާނެތެވެ. އަދި އެ ސުވަރުގެތަކުގައި، އަބަދުގެ އަބަދަށް އެބައިމީހުން ދެމިތިބޭނެތެވެ. އަދި ބުރުސޫރަ ރިވެތި، ޚުލްޤު ރަނގަޅު، ނުހަނު ޠާހިރު އަނބީން، އެ ސުވަރުގެތަކުގައި އެބައިމީހުންނަށް ދެއްވޭނެތެވެ. އަދި އެ ހުރިހައި ނިޢްމަތަކަށްވުރެން ބޮޑު އެހެން ނިޢްމަތެއް، އެބައިމީހުންނަށް އެ ސުވަރުގެތަކުގައި ދެއްވޭނެތެވެ. އެއީ، الله سُبحَانَهُ وَتَعَالَىގެ ޙަޟްރަތުން އެބައިމީހުންނަށް ދެއްވޭނޭ ރުހިވޮޑިގަތުމެވެ. އަދި އެބައިމީހުންދެކެ، އެ إِلٰهُ ކޯފާވެވޮޑިއެއްނުގަންނަވާނެތެވެ. އަދި، الله سُبحَانَهُ وَتَعَالَىއީ، އަޅުތަކުންގެ ހުރިހައި ކަމަކަށް ވެސް މޮޅަށް ބައްލަވައިވޮޑިގެންވާ، އެބައިމީހުންކުރާ އެއްވެސް ކަމެއް، އެ إِلٰهއަށް ފޮރުވި ވަންހަނާވެގެންނުވާ، إِلٰهއެވެ. ވުމާއެކު، ދުނިޔޭގައި އެބައިމީހުން ކުޅަ ޢަމަލުތަކާ އެކަށޭނަ ޖަޒާ، ޤިޔާމަތް ދުވަހުން، އެ إِلٰهُ އެބައިމީހުންނަށް ދެއްވާނެތެވެ.[80] \nދަންނާށެވެ! ޞަޙީޙު މުސްލިމުގައިވާ ޙަދީޘެއްގައި ވެއެވެ. ސުވަރުގެވަންތަވެރީންނަށް الله سُبحَانَهُ وَتَعَالَى އަންގަވާނެތެވެ. ”ތިޔަބައިމީހުން ސުވަރުގެއަށް ވަންނާށެވެ! ފަހެ، ތިޔަބައިމީހުން ތިޔަ ދެކޭހައި ތަކެއްޗަކީ، ތިޔަބައިމީހުންނަށް ޓަކައިވާ ތަކެއްޗެވެ.“ އެ ފަދައިން ވަޙީކުރެއްވުމުން އެބައިމީހުން ދަންނަވާނެތެވެ. ”އޭ އަޅަމެންގެ ވެރި رَبّއެވެ! ޚަލްޤުތަކުންގެ ތެރެއިން އެއްވެސް ފަރާތަކަށް، އިބަ إِلٰهُ ނުދެއްވާ ތަކެތި އަޅަމެންނަށް ދެއްވައިފީމުއެވެ.“ އެ ފަދައިން އެބައިމީހުން ދެންނެވުމުން، الله سُبحَانَهُ وَتَعَالَى އެބައިމީހުންނަށް އަންގަވާނެތެވެ. ”ތިޔަބައިމީހުންނަށް ތިޔަ ލިބުނު ކަންތައްތަކަށްވުރެން މާ ބޮޑު އިތުރުކަމެއް، ތިމަން إِلٰهُގެ ޙަޟްރަތުން ތިޔަބައިމީހުންނަށް ވެއެވެ.“\nދެން، އެބައިމީހުން ދަންނަވާނެތެވެ. ”އޭ އަޅަމެންގެ ވެރި رَبّއެވެ! މިއަށްވުރެން އިތުރުކަން ބޮޑީ ފަހެ ކޮންކަމެއްތޯއެވެ؟“ الله سُبحَانَهُ وَتَعَالَى އަންގަވާނެތެވެ. ”އެއީ، ތިމަން إِلٰهُގެ ރުހިވޮޑިގަތުމެވެ. ފަހެ، އެ ރުހިވޮޑިގަތުމަށް ފަހު، ދުވަހަކު ވެސް ތިޔަބައިމީހުންގެ މައްޗަކަށް ރުހިވޮޑިނުގަތުމެއް ނެތެވެ.“[81] ","[80] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[81] صَحِيحُ الْإمَامِ مُسْلِم"],["(16) ސުވަރުގޭގެ އަހުލުވެރީންނަކީ، ދުނިޔޭގެ ދިރިއުޅުމުގައި، الله سُبحَانَهُ وَتَعَالَىއަށް ބިރުވެތިވެ ތަޤުވާވެރިވެ ތިބޭ ޙާލު، އެބައިމީހުންކުރާ ދުޢާގައި، الله سُبحَانَهُ وَتَعَالَىއަށް ދަންނަވައި އުޅޭ މީހުންނެވެ. އޭ އަޅަމެންގެ ވެރި إِلٰهއެވެ! ހަމަކަށަވަރުން، އަޅަމެން މިތިބީ، އިބަ إِلٰهއަށާއި، އިބަ إِلٰهُ ފޮނުއްވި އެންމެހައި ރަސޫލުންނަށް އީމާންވެގެންނެވެ. އަދި، އިބަ إِلٰهُގެ ރަސޫލާ مُحَمَّدُ ﷺ ގެންނެވި ޝަރީޢަތާ ތަބާވެގެންނެވެ. ވީމާ، އަޅަމެންނަށް ކުރެވިފައިވާ ފާފަތައް، އަޅަމެންނަށް ފުއްސަވާނދޭވެ! އަދި ނަރަކައިގެ ޢަޛާބުން އަޅަމެން ދިންނަވައި މިންޖުކުރައްވައި ސަލާމަތްކުރައްވާނދޭވެ![82]","[82] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(17) އަދި އެބައިމީހުންނަކީ، الله سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވުމުގައްޔާއި، އުރެދުންތަކުން ދުރުވެ އެއްކިބާވުމުގައްޔާއި، އެ إِلٰهُގެ އިރާދަފުޅާއި މިންވަރުފުޅުގެދަށުން މުޞީބާތްތައް ކުރިމަތިވާ ހިނދުގައްޔާ އަދި އެ ނޫން ވެސް އެ ފަދަ ހުރިހައި ކަމަކަށްމެ ކެއްތެރިވާ މީހުންނެވެ. އަދި ބަހާއި ޢަމަލުގައި ތެދުވެރިވާ މީހުންނެވެ. އަދި ހުރިހައި ކަމެއްގައިމެ، އެ إِلٰهއަށް ބޯލަނބައި ކިޔަމަންތެރިވާ މީހުންނެވެ.\nއަދި ސިއްރާއި ފައުޅުގައި، އެ إِلٰهُގެ މަގުގައި ހޭދަކުރާ މީހުންނެވެ. އަދި ހާރުދަމުގެ ވަގުތުގައި ފާފަފުއްސެވުމަށް އެދި ދުޢާކޮށް، އެ إِلٰهއަށް ދަންނަވާ މީހުންނެވެ. އެހެނީ، އެ ވަގުތަކީ، ދުނިޔެ ހަމަހިމޭންވެ ދުނިޔަވީ މަސައްކަތްތަކުން ހުސްވެ ހިތުގެ އެންމެ ފުންމިނުން ދުޢާކުރެވޭ ވަގުތެވެ. ވުމާއެކު، އެ ވަގުތަކީ ދުޢާއިޖާބަވެވުމަށް، އެންމެ އުންމީދުކުރެވޭ އެއްވަގުތެވެ.[83] ","[83] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(18) الله سُبحَانَهُ وَتَعَالَى ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވާކަމަށް، އެ إِلٰهُގެ ޛާތުފުޅަށް، އެ إِلٰهُ ހެކިވެވޮޑިގެންފިކަން ކަށަވަރެވެ. އަދި، الله سُبحَانَهُ وَتَعَالَىގެ އުލޫހިއްޔަވަންތަކަމުގެ މައްޗަށް ހެކިލިބެނިވި ޢަލާމާތްތަކާއި ދަލީލުތައް، ކައުނުގައި ލެއްވުމަށް ފަހު، އެ ކަން މީސްތަކުންނަށް ބަޔާންކޮށް ދެއްވުމަށް ރަސޫލުން ފޮނުއްވިއެވެ. އަދި، الله سُبحَانَهُ وَتَعَالَى ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވާކަމަށް، މަލާއިކަތުން ހެކިވެވަޑައިގެންފިއެވެ.\nއަދި، الله سُبحَانَهُ وَتَعَالَى ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވާކަމަށް، ޝަރްޢީ ޢިލްމުގެ އަހުލުވެރީން ވެސް ހެކިވެ، ތައުޙީދަކީ ކޮބައިކަން މީސްތަކުންނަށް ބަޔާންކޮށްދީ އެ ކަމަށް ގޮވައިފިއެވެ. އެހެނީ، اللهُ سُبحَانَهُ وَتَعَالَىގެ އެއްކައުވަންތަކަމަށާއި، އެ إِلٰهُގެ އުލޫހިއްޔަވަންތަކަމަށް ހެކިވުމަކީ، އެއްވެސް ފަރާތަކަށް ހެކިވެވޭނޭ އެންމެ މާތްކަމާއި އިތުރުކަން ބޮޑު އަދި އެންމެ ތެދުވެރި ހެކިވުމެވެ.\nވުމާއެކު، اللهُ سُبحَانَهُ وَتَعَالَىއާއި، އެ إِلٰهُގެ މަލާއިކަތުންނާއި، ޝަރްޢީ ޢިލްމުގެ އަހުލުވެރީން ހެކިދެއްވީ، اللهُ سُبحَانَهُ وَتَعَالَىގެ އެއްކައުވަންތަކަމުގެ މައްޗަށާއި، ޚަލްޤުކުރެއްވުމާއި، ޝަރްޢުކުރެއްވުމާ އަދި އެ ނޫން ހުރިހައި ކަމެއްގައި ވެސް ޢަދުލުވެރިކަމާއި، އިންސާފުވެރި ކަމައިގެން، اللهُ سُبحَانَهُ وَتَعَالَى ޤާއިމުވެވޮޑިގެންވާކަމުގެ މައްޗަށެވެ. اللهُ سُبحَانَهُ وَتَعَالَى މެނުވީ، އަޅުކަންކުރުން ޙައްޤުވެގެންވާ އެއްވެސް އެހެން، إِلٰهއަކު ނުވެއެވެ.\nއެހެނީ، اللهُ سُبحَانَهُ وَتَعَالَىއީ، އެންމެހައި ޚަލްޤުތަކުން އުފައްދަވައި، އެބައިމީހުންގެ ހުރިހައި ކަމެއް ބެލެހެއްޓެވުމުގައި، ކަށަކުޅަދުންވަންތަ ގަދަކީރިތިވަންތަ إِلٰهއެވެ. އަދި އުފެއްދެވުމާއި، ތަދުބީރުކުރެއްވުމާއި، ޝަރްޢުކުރެއްވުމުގައި، ޙިކްމަތްވަންތަ إِلٰهއެވެ. ވީމާ، އެ إِلٰهُ ކަމަކަށް އިރާދަކުރައްވައިފި ނަމަ، އެ ކަމެއް މަނާކުރެވޭނޭ ހަމަ އެއްވެސް ފަރާތެއްނުވެއެވެ.[84] ","[84] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(19) ހަމަކަށަވަރުން، اللهُ سُبحَانَهُ وَتَعَالَى ރުހިވޮޑިގަންނަވާ ދީނަކީ އަދި، އެ إِلٰهُ ގެ ޙަޟްރަތުގައި ޤަބޫލުކުރެއްވެވެނިވި ދީނަކީ ހަމައެކަނި އިސްލާމް ދީނެވެ. އެއީ، އެ ދީނަކައިގެން، އެ إِلٰهُ ގެ ރަސޫލުން ފޮނުއްވެވުނު ދީނެވެ. ދަންނާށެވެ! މި އާޔަތުގައި މިވާ الإِسْلَامُ މި ލަފްޒުގެ މުރާދަކީ، اللهُ سُبحَانَهُ وَتَعَالَىއަށް ބޯލަނބައި ކިޔަމަންތެރިވެ، ހުރިހައި އަޅުކަމެއް، އެ إِلٰهއަށް ޚާލިޞްކުރުމެވެ. އަދި، އެ إِلٰهއަށް ކިޔަމަންވުމުގެ ދާއިރާއިން ބޭރުވާ އެއްވެސް ކަމެއްގައި، އެއްވެސް މަޚްލޫޤަކު އަނެއް މަޚްލޫޤަކަށް ކިޔަމަންނުވުމެވެ.\nއަދި، الله سُبحَانَهُ وَتَعَالَىގެ ޙަޟްރަތުން، އެ ކަންކަމައިގެން ރަސޫލުން ވަޑައިގެންނެވި އެންމެހައި ކަންތައްތައް ހިތުގެ އަޑީން ތެދުކޮށް ޤަބޫލުކުރުމެވެ. އަދި، ނަބީކަމާއި ރަސޫލުކަން ޚަތިމްކުރެއްވި މާތް ސާހިބާ مُحَمَّدُ ﷺއާ ތަބާވެ، الله سُبحَانَهُ وَتَعَالَىގެ ޙަޟްރަތުން، އެ ރަސޫލާ ގެންނެވި އެންމެހައި ކަންތައްތަކަށް ބަހާއި ޢަމަލުން ކިޔަމަންވުމެވެ.\nއަދި، الله سُبحَانَهُ وَتَعَالَىގެ ޙަޟްރަތުން، مُحَمَّدُ ﷺ ރަސޫލުކަމައިގެން ވަޑައިގެންނެވުމަށް ފަހު، އެ ރަސޫލާ ގެންނެވި ދީން ފިޔަވައި އެހެން އެއްވެސް ދީނެއް އަދި ޝަރީޢަތެއް ޤާނޫނެއް ވިއަސް، އެއްވެސް މީހެއްގެ ކިބައިން، އެ إِلٰهُ ޤަބޫލެއްނުކުރައްވާނެތެވެ. އަދި އެ ބަޔަކަށް ފޮތް ދެއްވުނު ޔަހޫދީންނާއި ނަޞާރާއިން، އެބައިމީހުންނަށް ޓަކައި ބާވައިލެއްވުނު ދީނުގެ ކަންކަމާމެދު ދެބަސްވެ، ޚިލާފުވެ، ތަފާތު ޖަމާޢަތްތަކަކަށް ބައިބައިވެގަތީ، އެބައިމީހުންގެ ގާތަށް ރަސޫލުން ފޮނުއްވައި ފޮތްތައް ބާވައިލައްވައި، ތެދުމަގަކީ ކޮބައިކަން ރަނގަޅަށް އެނގެނިވި ޢިލްމު، އެބައިމީހުންނަށް ލިބުމަށްފަހުގައެވެ.\nޔަހޫދީންނާއި ނަޞާރާއިން އެ ގޮތަށް ބައިބައިވެގަތީ، ފަނާވެދަނިވި ދުނިޔޭގެ ކަންކަމަށް އެބައިމީހުންގެ ހިތުގައި އުފެދިފައިވާ ލޯބީގެ ސަބަބުންނާއި، އެ ދެބައިމީހުންގެ ދެމެދުގައި އުފެދިފައިވާ ރުޅިވެރިކަމާއި، ދެކޮޅުވެރިކަމާއި، ޢަދާވަތްތެރިކަމާއި، ޙަސަދަވެރިކަމުގެ ސަބަބުންނެވެ.[85] \nއަދި، الله سُبحَانَهُ وَتَعَالَىގެ އުލޫހިއްޔަވަންތަކަމާއި، ރުބޫބިއްޔަވަންތަކަން ސާބިތުކޮށްދެނިވި އާޔަތްތައް، ކީރިތި ޤުރްއާނުގައި، އެ إِلٰهُ ބާވައިލެއްވުމަށް ފަހު އެ އާޔަތްތަކާ ދެކޮޅުހަދައި އިންކާރުކުރާ މީހުން ދަންނާށެވެ!\nފަހެ، ހަމަކަށަވަރުން، الله سُبحَانَهُ وَتَعَالَىއީ، އެ إِلٰهُ ބާވައިލެއްވި އާޔަތްތައް ދޮގުކޮށް، އެ إِلٰهُ ފޮނުއްވި ރަސޫލުންގެ ރިސާލަތާ ދެކޮޅުހަދާ ކޮންމެ ބަޔެއްގެ ޙިސާބުބެއްލެވުމުގައި، އަވަސްވެވޮޑިގެންވާ إِلٰهއެވެ. ޝައްކެއްނެތެވެ. އެބައިމީހުންގެ އެ ޢަމަލާ އެކަށޭނަ ސަޒާ، އެބައިމީހުންނަށް، އެ إِلٰهُ ދެއްވާނެތެވެ.[86] ","[85] تَفْسِيرُ الْقُرْآنِ الْعَظِيمِ لِلإمَامِ الْحَافِظِ ابْنِ كَثِيرِ الدِّمِشْقِي\n[86] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(20) އޭ ރަސޫލާއެވެ! الله سُبحَانَهُ وَتَعَالَىގެ އެއްކައުވަންތަކަމާމެދު، އަހުލުކިތާބީން، އިބަ ރަސޫލާއާ ޖަދަލުކޮށްފި ނަމަ، އިބަ ރަސޫލާ އެބައިމީހުންނަށް ވިދާޅުވާށެވެ! ތިމަން ރަސޫލާއާއި، ތިމަން ރަސޫލާއާ ތަބާވީހައި ބަޔަކުމެ ވަނީ އިސްލާމްވެ، ތިމަންމެންކުރާ ހުރިހައި އަޅުކަމެއް، ހަމައެކަނި، الله سُبحَانَهُ وَتَعَالَىއަށް ޚާލިޞްކޮށް، އެ إِلٰهއަށް ބޯލަނބައި ކިޔަމަންވެގެންނެވެ. އަދި އެއްވެސް ކަމެއްގައި، އެ إِلٰهއަށް ބައިވެރިޔަކު ނުވެއެވެ. އަނބިކަނބަލަކު އަދި ދަރިކަލަކު ވިއަސް، އެ إِلٰهއަކަށް ނުވެއެވެ. އަދި، އެ إِلٰهއާ އެއްފަދަވެގެންވާ ހަމަ އެއްވެސް އެއްޗެއް ނުވެއެވެ.\nއަދި ފޮތް ލިބެވުނު ޔަހޫދީންނާއި، ނަޞާރާއިންނާއި، ލިޔާން ކިޔާން ނުދަންނަ ޢަރަބީންގެ ތެރޭގައިވާ، މުޝްރިކުންނާއި، އެ ނޫން މުޝްރިކުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުންކުރާ ހުރިހައި އަޅުކަމެއް، ހަމައެކަނި، الله سُبحَانَهُ وَتَعَالَىއަށް ޚާލިޞްކޮށް، އެ إِلٰهއަށް ބޯލަނބައި ކިޔަމަންވެ، އެ إِلٰهُގެ ޙަޟްރަތުން، ތިމަން ރަސޫލާ ގެންނެވި ދީން ޤަބޫލުކޮށް، ތިޔަބައިމީހުން، ތިމަން ރަސޫލާއާ ތަބާވަމުހެއްޔެވެ؟\nފަހެ، އެ ހުރިހައި ބަޔަކު ވެސް އިސްލާމް ދީން ޤަބޫލުކޮށް، އިބަ ރަސޫލާއާ ތަބާވެއްޖެ ނަމަ، އެބައިމީހުންނަށް ޙައްޤު ސީދާމަގު ފެނި، އެބައިމީހުން ތެދުމަގު ލިބިގެންފި ކަން ކަށަވަރެވެ. އަދި އެބައިމީހުން އިސްލާމް ދީން ޤަބޫލުކުރުމަށް އިންކާރުކޮށް، އެ ދީނަށް ފުރަގަސްދީފި ނަމަ، އިބަ ރަސޫލާއަށް އޮތްކަން ކަށަވަރީ، އެ ދީނަކައިގެން، އިބަ ރަސޫލާ ފޮނުއްވެވުނު އިސްލާމް ދީނަށް ގޮވައިލައްވައި، އެބައިމީހުންނަށް އެ ދީން ބަޔާންކޮށްދެއްވައި އިއްވެވުމެވެ.\nއެހެންކަމުން، އެއްވެސް ބަޔަކު، އިސްލާމް ދީނަށް ފުރަގަސްދީފި ނަމަ، އެ ކަމުގެ ހުރިހައި ނުބައި ކަމެއް އޮތީ، ހަމައެކަނި އެ ބަޔަކަށެވެ. އަދި، الله سُبحَانَهُ وَتَعَالَىއީ، އަޅުތަކުންކުރާ ހުރިހައި ކަމެއް، މޮޅަށް ދެކެދެނެވޮޑިގެންވާ إِلٰهއެވެ. ވުމާއެކު، އަޅުތަކުންގެ ޙިސާބުބައްލަވައި ކޮންމެ މީހަކަށްމެ، އެ މީހަކުކުރި ޢަމަލަކާ އެކަށޭނަ ޖަޒާ ނުވަތަ ސަޒާ، އެ މީހަކަށް، އެ إِلٰهُ ދެއްވާނެތެވެ.[87] ","[87] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(21) ހަމަކަށަވަރުން، الله سُبحَانَهُ وَتَعَالَىގެ ޙަޟްރަތުން ރަސޫލުން ގެންނެވި ރިސާލަތާ ދެކޮޅުހަދައި، އިންކާރުކޮށް، ކާފިރުވެ، ކާބަފައިންގެ ބާޠިލު ދީން ދޫނުކޮށް، ބޮޑާވެ، ކިބުރުވެރިވެގަނެ، الله سُبحَانَهُ وَتَعَالَىގެ ދީނަށް ގޮވައިލެއްވުމަށް ޓަކައި، އެ إِلٰهُ ފޮނުއްވި ބައެއް ނަބިއްޔުން ޙައްޤަކާނުލައި ޤަތުލުކޮށް، މީސްތަކުންގެ ތެރެއިން، ޙައްޤު ދީނަށާއި ޢަދުލުވެރިކަން ޤާއިމުކުރުމަށް ގޮވައި، ހެޔޮ ކަންތައްތަކަށް އަމުރުކޮށް، މުންކަރާތްތައް ނަހީކޮށް އުޅޭ މީހުން ޤަތުލުކުރާ މީހުން ދަންނާށެވެ!\nފަހެ، ނުހަނު ބޮޑު ބިރުވެރިކަމާއި ވޭނުންފުރިގެންވާ ގަދަފަދަ ޢަޛާބު، އާޚިރަތް ދުވަހުން އެބައިމީހުންނަށް ޓަކައި ހުރިކަމުގެ ”އުފައުވެރި“ ޚަބަރު، އިބަ ރަސޫލާ އެބައިމީހުންނަށް ދެއްވާށެވެ![88] ","[88] التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي"],["(22) الله سُبحَانَهُ وَتَعَالَىގެ އާޔަތްތަކަށް ކާފިރުވެ، ނަބިއްޔުންނާއި ހެޔޮލަފާ ޞާލިޙުން ޤަތުލުކުރާ މީހުންނަކީ، އެބައިމީހުންގެ ޢަމަލުތައް ބާޠިލުވެފައިވާ މީހުންނެވެ. ވުމާއެކު، ދުނިޔަވީ ބާއްޖަވެރިކަމެއް އެބައިމީހުންނަކަށް ނުލިބޭނެތެވެ. އަދި އެބައިމީހުންގެ އެއްވެސް ޢަމަލެއް، އާޚިރަތް ދުވަހުން ޤަބޫލެއް ނުކުރެއްވޭނެތެވެ. އަދި އެ ދުވަހުން، الله سُبحَانَهُ وَتَعَالَىގެ ޢަޛާބުން އެބައިމީހުން ދުރުކޮށް ސަލާމަތްކުރުމަށް އެހީތެރިވެ ވާގިވެރިވާނޭ އެއްވެސް ބަޔަކު، އެބައިމީހުންނަކަށް ނުމެވާނެތެވެ. އަދި ފަހަރެއްގައި ވެސް، އެބައިމީހުންނަކަށް ނަރަކައިގެ ޢަޛާބުން މިންޖެއްނުވެވޭނެތެވެ.[89]\nމި އާޔަތާއި މި އާޔަތުގެ ކުރީން އޮތް އާޔަތް ބާވައިލެއްވުނު ސަބަބާ ގުޅޭ ގޮތުން އިމާމު ޤުރްޠުބީގެ ތަފްސީރުގައި ލިއުއްވައިފައި ވެއެވެ. ”ބަނީ އިސްރާއީލުންގެ ގާތަށް، ނަބިއްޔުން ވަޑައިގެން، الله سُبحَانَهُ وَتَعَالَىގެ ދީނަށް ގޮވައިލައްވައި، އެ إِلٰهއަށް އީމާންވުމަށް އެބައިމީހުންނަށް އަމުރުކުރެއްވުމުން، އެ ކަމާ ދެކޮޅުހަދައި، އޭގެ ތެރެއިން ބައެއް ނަބިއްޔުން ޤަތުލުކޮށް އުޅުނު ބަޔަކު ބަނީއިސްރާއީލުންގެ ތެރޭގައި އުޅުނެވެ.\nދެން، އެ ނަބިއްޔުންނަށް ފަހު، އެ ނަބިއްޔުންނަށް އީމާންވި މުއުމިނުންގެ ތެރެއިން ބަޔަކު ނުކުމެ، الله سُبحَانَهُ وَتَعَالَىއަށް އީމާންވެ، ހެޔޮ ކަންތައްތައްކޮށް އުޅުމަށް މީސްތަކުންނަށް އަމުރުކޮށް އުޅުނެވެ. ދެން، އެބައިމީހުން، އެ މުއުމިނުން ވެސް ޤަތުލުކޮށް އުޅުނެވެ.“ ވުމާއެކު، މި ދެ އާޔަތް ބާވައިލެއްވުނީ، ބަނީ އިސްރާއީލުންގެ ގާތަށް ވަޑައިގެންނެވި ބައެއް ނަބިއްޔުންނާއި އެ ނަބިއްޔުންނަށް އީމާންވި މީހުން ޤަތުލުކުޅަ މީހުންނާ މެދުގައެވެ.[90] ","[89] التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي\n[90] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(23) އޭ ރަސޫލާއެވެ! ތައުރާތާއި އިންޖީލުން ޢިލްމު ލިބިފައިވާ މީހުންނަށް، އިބަ ރަސޫލާއީ ޙައްޤު ތެދު ރަސޫލަކުކަން އެނގި ޔަޤީންވެއެވެ. އެއީ، الله سُبحَانَهُ وَتَعَالَى އެ ދެ ފޮތުގައި، ބަޔާންކުރައްވައިފައިވާ، އިބަ ރަސޫލާގެ ސިފަފުޅުތަކުންނެވެ. ދެން އެއަށް ފަހު ވެސް، އިބަ ރަސޫލާއަށް އީމާންވުމަށާއި، الله سُبحَانَهُ وَتَعَالَىގެ ފޮތް، ކީރިތި ޤުރްއާނުގައިވާ ޙުކްމުން އެބައިމީހުންގެ މެދުގައި ޙުކުމްކުރުމަށް ގޮވައިލެވުމުން، އޭގެ ތެރެއިން ގިނަ ބަޔަކު، އިބަ ރަސޫލާއަށް އީމާންވުމާ ދެކޮޅުހަދައި އިންކާރުކުރާ ޙާލު، އެ ދެ ފޮތުގައިވާ، الله سُبحَانَهُ وَتَعَالَىގެ އަމުރުފުޅަށް ފުރަގަސްދީފައި ދާ ތަން އިބަ ރަސޫލާ ދެކެވަޑައިނުގަންނަވަމުތޯއެވެ؟\nއެހެނީ، ހަމަކަށަވަރުން، ޔަހޫދީންނާއި ނަޞާރާއިންގެ ތެރެއިން ގިނަ މީހުންގެ އާދައަކީ، އަބަދުވެސް، ޙައްޤުގެ މަގުން މޫނު އަނބުރައިލައި ޙައްޤަށް ފުރަގަސްދިނުމެވެ.[91] \nމި އާޔަތް ބާވައިލެއްވުނު ސަބަބާ ގުޅޭގޮތުން އިމާމު ޤުރްޠުބީގެ ތަފްސީރުގައި ލިޔުއްވާފައި ވެއެވެ. ތައުރާތުގެ އާޔަތްތައް ކިޔަވައި، ދަސްކޮށް، މުޠާލަޢާކުރުމަށް ޓަކައި މަދީނާގެ ޔަހޫދީންގެ ބަޔަކު އެއްވެ ތިބި ތަނަކަށް، ކީރިތި ރަސޫލާ ވަޑައިގެން، އެބައިމީހުންނާ އިސްލާމް ދީނުގެ ވާހަކަ ދައްކަވައި، الله سُبحَانَهُ وَتَعَالَىގެ އަމުރުފުޅަށް ކިޔަމަންތެރިވެ، އިސްލާމް ދީން ޤަބޫލުކުރުމަށް އެބައިމީހުންނަށް ގޮވައިލެއްވިއެވެ. ދެން، އެ ހިނދު، އެބައިމީހުންގެ ތެރެއިން نُعَيْمُ بْنِ عَمْروއާއި، الْحَارِثُ بْنِ زَيْدއާ ދެ މީހުން ދެންނެވިއެވެ. ތިބާ ތިޔަ ހުންނެވީ ކޮން ދީނެއްގައިތޯއެވެ؟ ޙަދީޘުކުރެއްވިއެވެ؟ إِبْرَاهِيمُ عَلَيهِ السَّلَامُގެ ދީންމަތީގައެވެ. އެ ދެ މީހުން ދެންނެވިއެވެ. إِبْرَاهِيمُ عَلَيهِ السَّلَامُއަކީ ޔަހޫދީއަކު ކަމުގައި ވިއެވެ.\nދެން ޙަދީޘުކުރެއްވިއެވެ. إِبْرَاهِيمُ عَلَيهِ السَّلَامُއަކީ ޔަހޫދީއަކުތޯ ނުވަތަ ނޫންތޯ ބެލުމަށް ޓަކައި، ތައުރާތުގައިވާ ގޮތެއް ބަލައި، އެ ގޮތް ޤަބޫލުކުރަމާ ހިނގާށެވެ! މި ފަދައިން ޙަދީޘުކުރެއްވުމުން، ތައުރާތަށް ރުޖޫޢަވުމަށް ނުރުހި، އެ ކަމުން އެބައިމީހުން އެއްކިބާވެގަތެވެ. ދެން، އެ ކަމާ ގުޅިގެން، މި އާޔަތް ބާވައިލެއްވުނެވެ.[92] ","[91] تَفْسِيرُ الْقُرْآنِ الْعَظِيمِ لِلإمَامِ الْحَافِظِ ابْنِ كَثِير الدِّمِشْقِي\n[92] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(24) الله سُبحَانَهُ وَتَعَالَىގެ ރަސޫލާއަށް އީމާންވުމަށާއި، الله سُبحَانَهُ وَتَعَالَىގެ ފޮތް ކީރިތި ޤުރްއާނުގައިވާ ޙުކްމުން އަހްލުކިތާބީންގެ މެދުގައި ޙުކުމްކުރުމަށް ގޮވައިލެވުމުން، އެބައިމީހުންގެ ތެރެއިން ގިނަމީހުން އެ ކަންކަމަށް ފުރަގަސްދިނީ އެބައިމީހުން ގެންގުޅުނު ފާސިދު ޢަޤީދާއެއްގެ ސަބަބުންނެވެ.\nއެހެންކަމުން، އެ ޢަޤީދާގެ މައްޗަށް ބިނާކޮށް، އެބައިމީހުން ބުނެ އުޅުނީ، އެބައިމީހުންނަކީ، الله سُبحَانَهُ وَتَعَالَى އެންމެ ލޯބިވެވޮޑިގަންނަވާ މީހުން ކަމަށެވެ. އަދި، ނުހަނު ކުޑަ ދުވަސްކޮޅެއްގައި މެނުވީ، އެބައިމީހުންގެ ގައިގައި ނަރަކައިގެ ޢަޛާބު ނުބީހޭނޭ ކަމަށެވެ. އަދި ނަރަކައިގައި އެބައިމީހުން ތިބޭނީ، ހަމަ އެކަނި ހަތް ދުވަހުއެވެ. އެއީ، ދުނިޔޭގެ ކޮންމެ އެއް ހާސް އަހަރަކަށް އެއް ދުވަހުއެވެ. އަދި ކުޑަވެސް ބިރެއް ނެތި، الله سُبحَانَهُ وَتَعَالَىއަށް ނިސްބަތްކޮށް އެ ފަދަ ބޮޑު ދޮގުހަދައި، އެ إِلٰهގެ އަމުރުފުޅާ ޚިލާފުވެ، އެ إِلٰهގެ ދީނާމެދު ފަރުވާކުޑަކޮށް، ބާޠިލުގޮތުގައި ދެމިތިބުމަށް ބާރުދީ އެބައިމީހުން ހެއްލުންތެރިކުރުވީ، އެބައިމީހުން ގެންގުޅެމުން އައި ފާސިދު ޢަޤީދާއެވެ.\nދަންނާށެވެ! ޔަހޫދީންގެ އެ ޢަޤީދާއަކީ، އެބައިމީހުންގެ އަމިއްލަ އެދުމާ އެއްގޮތަށް، الله سُبحَانَهُ وَتَعَالَىއަށް ނިސްބަތްކޮށް ދޮގުހަދައިގެން ގެނެސް، ދީނުގެ ތެރެއަށް އެބައިމީހުން ވައްދައިފައިވާ ބާޠިލު ޢަޤީދާއެކެވެ.[93] ","[93] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَتَفْسِيرُ الْقُرْآنِ الْعَظِيمِ لِلإْمَامِ\nالْحَافِظِ ابْنِ كَثِير الدِّمِشْقِي"],["(25) ފަހެ، އެ ދުވަހަކާމެދު އެއްވެސް ޝައްކެއްނުވާ ޤިޔާމަތް ދުވަހުން، އަހުލުކިތާބީންގެ ޙިސާބުބެއްލެވުމަށް ޓަކައި، الله سُبحَانَهُ وَتَعَالَى އެބައިމީހުން އެއްކުރައްވައި ޖަމާކުރައްވާ ހިނދު، އެބައިމީހުންގެ ޙާލު ހުންނާނީ ކޮންފަދައަކުންހެއްޔެވެ؟ އަދި އެބައިމީހުންނަށް ޖެހޭނީ ކޮންފަދަ ބޮޑު ހިތާމަވެރިކަމެއްހެއްޔެވެ؟ ޝައްކެއްނެތެވެ. އެ ދުވަހުން އެބައިމީހުންނަށް ޖެހޭނީ، ނުހަނު ބިރުވެރި އަދި އެހައިމެ ނިކަމެތިކަން ބޮޑު ޙާލެކެވެ.\nއަދި އެއްވެސް ނަފްސަކަށް ކުޑަވެސް އަނިޔާއެއް ލިބުމަކާ ނުލައި، ކޮންމެ ނަފްސަކަށްމެ އެ ނަފްސެއް ކޮށްފައިވާ ޢަމަލުތަކަށް ޢަދުލުވެރި ޖަޒާ ނުވަތަ ސަޒާ އެ ދުވަހުން ލިބޭނެތެވެ. އަދި މީހަކު ކޮށްފައިވާ ކިތަންމެ ކުޑަ ހެޔޮކަމެއް ވިއަސް ނުގެއްލޭނެތެވެ. އަދި އެއިން ކިތަންމެ ކުޑަ މިންވަރެއް ވިއަސް އުނިނުކުރެއްވޭނެތެވެ. އަދި އެ މީހަކު ކޮށްފައި ނުވާ ނުބައި ކަމެއް، އެ މީހެއްގެ ފަތަކަށް އިތުރެއް ވެސް\nނުކުރެއްވޭނެތެވެ.[94] ","[94] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(26) އޭ ރަސޫލާއެވެ! الله سُبحَانَهُ وَتَعَالَىގެ ޙަޟްރަތަށް ކުއްތަންވެވަޑައިގަންނަވައި، އެ إِلٰهއަށް ސަނާދަންނަވައި، އެ إِلٰهُގެ މަތިވެރިވަންތަކަން ބަޔާންކުރައްވައި އަންނަނިވި ފަދައިން ދުޢާކުރައްވައި، އެ إِلٰهُގެ ޙަޟްރަތުގައި ދަންނަވާށެވެ! އޭ ދުނިޔެ އާއި އާޚިރަތުގައި ވާހައި އެއްޗަކާއި ކަމަކާއި ހުރިހައި ވެރިކަމެއް މިލްކުވެވޮޑިގެންވާ إِلٰهއެވެ! އިބަ إِلٰهُގެ އަޅުތަކުންގެ ތެރެއިން، އިބަ إِلٰهُ އިރާދަކުރެއްވި މީހަކަށް، ބިމުގައި ރަސްކަމާއި، ވެރިކަމާއި، އާރާއި، ބާރާއި، މުދައު، އިބަ إِلٰهُ ދެއްވަމުއެވެ. އަދި، އިބަ إِلٰهُ އިރާދަކުރެއްވި މީހެއްގެ ކިބައިން، އެ ކަންކަން ނިގުޅުއްވަމުއެވެ. އަދި، އިބަ إِلٰهُ އިރާދަކުރެއްވި މީހަކަށް، ޢިއްޒަތާއި ޝަރަފުދެއްވަމުއެވެ. އަދި ދެރަކުރައްވައި ނިކަމެތިކުރެއްވުމަށް، އިބަ إِلٰهُ އިރާދަކުރެއްވި މީހަކު، ދެރަކުރައްވައި ނިކަމެތިކުރައްވަމުއެވެ. އެ ހުރިހައި ކަމެއް އެ ގޮތަށް ހިންގަވަނީ، އިބަ إِلٰهُގެ ޙިކުމަތްވަންތަކަމާއި ޢަދުލުވަންތަކަމުގެ ދަށުންނެވެ.\nއަދި ހުރިހައި ހެޔޮ ކަމެއްމެ ވަނީ، ހަމަ އެކަނި، އިބަ إِلٰهُގެ އަތްޕުޅުގައެވެ. ހަމަކަށަވަރުން، އިބަ إِلٰهއީ، ކޮންމެ ކަމެއްގެ މައްޗަށް، ކަށަކުޅަދުންވަންތަ إِلٰهއެވެ.[95] \nދަންނާށެވެ! الله سُبحَانَهُ وَتَعَالَىގެ މަތިވެރިވަންތަކަމާއި މާތްވަންތަކަމާ އެކަށޭނަ ގޮތުގެމަތީން، އެ إِلٰهއަށް އަތްޕުޅުވާކަން މި އާޔަތުން ސާބިތުވެއެވެ.\nމި އާޔަތް ބާވައިލެއްވުނު ސަބަބާ ގުޅޭ ގޮތުން އިމާމު ޤުރްޠުބީގެ ތަފްސީރުގައި ލިޔުއްވައިފައި ވެއެވެ. މައްކާ ފަތަޙަކުރެއްވުމަށް ފަހު، ސަލާމާއި ޞަލަވާތްލެއްވި ކައު އިތުރު ރަސޫލާ ޙަދީޘްކުރެއްވިއެވެ. ފާރިސީންގެ ވެރިކަމާއި، ރޫމީންގެ ވެރިކަމުގެ ދަށުގައިވާ ތަންތަން މުސްލިމުން ފަތަޙަކޮށް، އެ ތަންތަން މުސްލިމުންގެ ވެރިކަމުގެ ދަށަށް އަންނާނެތެވެ. އެ ފަދައިން ޙަދީޘްކުރެއްވުމުން، ޔަހޫދީންނާއި މުނާފިޤުން ބުނިކަމުގައި ވެއެވެ. އެ ތަންތަން مُحَمَّدُ بْنِ عَبْدِ اللهِއަށް ލިބިވަޑައިގަންނަވާނީ ކިހިނަކުންހެއްޔެވެ؟\nއެއީ، މާ ޢިއްޒަތްތެރި، މާ ބާރުހުރި، މާ ގަދަފަދަ ބަޔެއްގެ ވެރިކަމުގެ ދަށުގައިވާ ތަންތަނެވެ. މައްކާއާއި މަދިނާއާއި މި ދެތަން ލިބިވަޑައިގަތުމުން مُحَمَّدُ بْنِ عَبْدِ اللهއަށް ނުފުދުނީހެއްޔެވެ؟ މި ފަދައިން ބުނެ، ޔަހޫދީންނާއި މުނާފިޤުން ދައްކަމުންދިޔަ ވާހަކައާ ގުޅިގެން މި އާޔަތް ބާވައިލެއްވުނެވެ.[96] ","[95] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[96] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(27) އޭ މަތިވެރިވަންތަ اللهއެވެ! އިބަ إِلٰهُ، ދުވާލުގެ ތެރެއަށް ރޭގަނޑު ވައްދަވަމުއެވެ. އަދި ރޭގަނޑުގެ ތެރެއަށް ދުވާލު ވައްދަވަމުއެވެ. ދުވާލުގެ ވަގުތު ދިގުވަނީ، ރޭގަނޑުން ބައެއް ދުވާލުގެ ތެރެއަށް ވެއްދެވުމުންނެވެ. އަދި ރޭގަނޑުގެ ވަގުތު ދިގުވަނީ، ދުވާލުން ބައެއް ރޭގަނޑުގެ ތެރެއަށް ވެއްދެވުމުންނެވެ. މި ހުރިހައި ކަމެއްމެ ދަލީލުކުރަނީ، އިބަ إِلٰهُގެ ކަށަކުޅަދުންވަންތަކަމުގެ މައްޗަށެވެ. އަދި ދިރުމެއް ނުވާ ތަކެތީން ދިރުންހުރި ތަކެތި، އިބަ إِلٰهُ ނެރުއްވަމުއެވެ. އެއީ، ހިކިފައިވާ އޮށުން ގަސްފަޅުއްވައި މޭވާ އާއި ގޮވާމުގެ ބާވަތްތަކާއި އެ ނޫން ގަސްތަކާއި ވިނަތައް ނެރުއްވުމާއި، ކާފިރުކަމުގެ ސަބަބުން މަރުވެފައިވާ ހިތްތަކަށް އީމާންކަން ވައްދަވައި، އެ ހިތްތަކަށް ދިރުންދެއްވުން ފަދަ ކަންކަމެވެ.\nއަދި ދިރުންހުރި ތަކެތީން ދިރުމެއް ނުވާ ތަކެތި، އިބަ إِلٰهُ ނެރުއްވަމުއެވެ. އެއީ، ހެދިހެދި ހުންނަ ގަސްތަކާއި ވިނަތަކުން ހިކިފައި ހުންނަ ގަސްތަކާއި އޮށްތައް ނެރުއްވުމާއި، އީމާންކަމުގެ ސަބަބުން ދިރުން ލިބިފައިވާ ހިތްތަކަށް، ކާފިރުކަމުގެ ނުބައިކަން ވަނުމުން، އެ ހިތްތައް މަރުވުން ފަދަ ކަންކަމެވެ. އަދި ޚަލްޤުތަކުންގެ ތެރެއިން، އިބަ إِلٰهُ އިރާދަކުރައްވާ މީހަކަށް ވަކި މިންވަރެއް ނެތި ރިޒްޤު ދެއްވަމުއެވެ. އެއީ، އިބަ إِلٰهُގެ ފަޟްލުވަންތަކަމާއި ދީލަތިވަންތަކަމުގެ ދަށުންނެވެ.[97] \nމި އާޔަތާއި މި އާޔަތުގެ ކުރީގައިވާ އާޔަތް ބާވައިލެއްވުނީ، ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހަށް ނަޖްރާނުން އައި ނަޞާރާއިންގެ ވަފްދުގެ ކުރިމައްޗަށް ހުށަހަޅުއްވާނޭ އަލިގަދަ ދަލީލެއްގެ ގޮތުގައެވެ.\nއެހެނީ، މި ދެ އާޔަތުގައި، الله سُبحَانَهُ وَتَعَالَى ބަޔާންކުރައްވައިފައިވާ ކަންތައްތަކަކީ ފަހަރެއްގައި ވެސް، عِيسَى عَلَيهِ السَّلَامُ ކުރެއްވި ކަންތައްތަކެއް ނޫން ކަން ސާބިތުވުމުން، عِيسَى عَلَيهِ السَّلَامُއަކީ، إِلٰهއަކު ނޫން ކަން ހަމަވިސްނޭ ކޮންމެ މީހަކަށްމެ އެނގި ޔަޤީންވާނެތީއެވެ.[98] ","[97] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[98] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(28) އޭ މުއުމިނުންނޭވެ! الله سُبحَانَهُ وَتَعَالَى ތިޔަބައިމީހުންނަށް އަމުރުކުރައްވަނީ، ތިޔަބައިމީހުންގެ ދީނީ އަޚުން ކަމުގައިވާ މުއުމިނުންދެކެ ލޯބިވެ، އެބައިމީހުންނާ އެކުވެރިވެ، އެބައިމީހުންނަށް އެހީތެރިވުމަށެވެ. އަދި ތިޔަބައިމީހުންގެ އެކުވެރި ރަޙުމަތްތެރިންނަކީ އަދި އެ ބަޔަކަށް ތިޔަބައިމީހުން އެހީތެރިވާންޖެހޭ ތިޔަބައިމީހުންގެ ގާތް މީހުންނަކީ ކާފިރުން ކަމުގައި ނުހެދުމަށެވެ. އަދި މުސްލިމުންގެ ބަދަލުގައި، ތިމާމެންގެ އެކުވެރި ރަޙުމަތްތެރިންނަކީ ކާފިރުން ކަމުގައި ދެކޭ ކޮންމެ މުސްލިމަކުމެ ދަންނާށެވެ! ފަހެ، އެ ފަދަ ކޮންމެ މުސްލިމަކީ، الله سُبحَانَهُ وَتَعَالَىގެ އެހީތެރިވަންތަކަމާއި ވާގިވެރިވަންތަކަމުން ބަރީއަވެގެންފި މީހެކެވެ. އެ ފަދަ ކޮންމެ މުސްލިމެއްގެ ކިބައިން، الله سُبحَانَهُ وَتَعَالَى ބަރީއަވެވޮޑިގެން ވެތެވެ.\nވުމާއެކު، އެ ފަދަ މީހުންނަކީ، އިސްލާމް ދީނުގައި، الله سُبحَانَهُ وَتَعَالَى އަންގަވައިފައިވާ ގޮތަށް އުޅޭ ބަޔެއް ނޫނެވެ. އެހެނެއްކަމަކު، ކާފިރުންގެ ކިބައިން އަންނަ ނުރައްކަލަކުން ސަލާމަތްވުމަށް މުއުމިނުންނަށް ކޮންމެހެން މަޖުބޫރުވެއްޖެ ޙާލަތެއްގައި، ކާފިރުންގެ ނުބައިކަމުން ރައްކާތެރިވެ ސަލާމަތްވެވޭނޭ ގޮތް ބަލައި ވިސްނުމަށްފަހު، الله سُبحَانَهُ وَتَعَالَىގެ އަމުރުފުޅުތަކަށް ފުރިހަމައަށް ބޯލަނބައި ކިޔަމަންތެރިވެހުރުމާ އެކު، ހަމައެކަނި ބޭރުފުށުން ކާފިރުންނާ ގުޅުންބެހެއްޓުން މުއުމިނުންނަށް ހުއްދައެވެ.\nބަޔާންވެދިޔަ ގޮތުގެ މަތީން، ބޭރުފުށުން ކާފިރުންނާ ގުޅުންބެހެއްޓުމުގެ ހުއްދަ، الله سُبحَانَهُ وَتَعَالَى މުއުމިނުންނަށް ދެއްވީ، ކާފިރުންގެ ނުބައި ރޭވުންތަކުން މުއުމިނުން ސަލާމަތްކުރެއްވުމަށް ޓަކައެވެ. އަދި އެ ހުއްދަ ދެމިއޮންނަހުށީ، ކާފިރުންގެ މައްޗަށް މުއުމިނުންނަށް ބާރު ލިބިއްޖައުމަށް ދާނދެނެވެ. އަދި، الله سُبحَانَهُ وَتَعَالَىގެ އަމުރުފުޅަށް ކިޔަމަންނުވުމުގެ ސަބަބުން، އެ إِلٰهُގެ ކޯފާއަށް ހުށަހެޅި، އާޚިރަތުގައި ލިބޭނޭ ބިރުވެރި ނަތީޖާއާމެދު ރައްކާތެރިވެ ތިބުމަށް، އެ إِلٰهُ، ތިޔަބައިމީހުންނަށް އަންގަވައި އިންޛާރުކުރައްވަތެވެ.\nވީމާ، ތިޔަބައިމީހުން، އެ إِلٰهއަށް ބިރުވެތިވެ ތަޤުވާވެރިވާށެވެ! އަދި އުރެދުންތަކަށް އަރައިގަނެ، އެ إِلٰهُގެ ކޯފާއަށް ތިޔަބައިމީހުން ހުށަހެޅިނުގަންނާށެވެ! އެހެނީ، ޙިސާބުބެއްލެވި، ޖަޒާލިބިގަތުމަށް ޓަކައި، އެންމެހައި ޚަލްޤުތަކުން ވެސް އެނބުރި ރުޖޫޢަވާނީ، އެ إِلٰهُގެ ޙަޟްރަތަށެވެ.[99] \nމި އާޔަތް ބާވައިލެއްވުނީ، ޔަހޫދީންގެ ތެރެއިން ބައެއް މީހުންނާ އަދި ބައެއް މުޝްރިކުންނާ އެކުވެރިކަން ބަހައްޓައިގެން އުޅުނު ބައެއް މުސްލިމުންނާ މެދުގައި ކަމަށް، الْإمَامِ الْقُرْطُبِي ލިޔުއްވައިފައި ވެއެވެ. އެ ފަދަ މުސްލިމުންގެ ތެރޭގައި عُبَادَة بْنِ الصَّامِت رَحِمَهُمَا اللَّهُ ވިއެވެ. އެއީ، މަދީނާގެ އަންޞާރުންގެ ތެރެއިން ދީންވެރިކަމާއި ތަޤްވާވެރިކަމުގައި އަރައިހުންނެވި އަދި ބަދްރު ހަނގުރާމައިގައި ބައިވެރިވެވަޑައިގެންނެވި ޞަޙާބީއެކެވެ. އަދި އެއިރު، ޔަހޫދީންގެ ބަޔަކާއި އޭނާއާ ދެމެދު، އެކުވެރިކަމުގެ އެއްބަސްވުމެއް ޢަޤްދުކުރެވިފައި އޮތެވެ.\nއެހެންކަމުން، އަޙްޒާބު ހަނގުރާމައިގެ ދުވަހު، ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހުގައި عُبَادَة بْنِ الصَّامِت رَحِمَهُمَا اللَّهُ ދެންނެވިއެވެ. އޭ الله سُبحَانَهُ وَتَعَالَىގެ ރަސޫލާއެވެ! އަޅުގަނޑާ އެކުގައި ޔަހޫދީންގެ ފަސް ސަތޭކައެއްހައި މީހުން އެބަތިއްބެވެ. ވީމާ، މުސްލިމުންގެ ޢަދަދުގެ ގިނަކަން ދުޝްމަނުންނަށް ދައްކައިލުމުގެ ގޮތުން، އެ ޔަހޫދީން އަޅުގަނޑުމެންނާ އެކު ގެންދިއުމާމެދު ފެނިވަޑައިގަންނަވަނީ ކިހިނެއްތޯއެވެ؟ ކައު އިތުރު ރަސޫލާގެ އަރިހުގައި، عُبَادَة بْنِ الصَّامِت رَحِمَهُمَا اللَّهُ މި ފަދައިން ދެންނެވުމުން، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[100] ","[99] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[100] الجَْامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(29) އޭ ރަސޫލާއެވެ! މުއުމިނުންނަށް، އިބަ ރަސޫލާ ވިދާޅުވާށެވެ! ކާފިރުންނާ ގުޅުންބެހެއްޓުން، الله سُبحَانَهُ وَتَعَالَى މަނާކުރައްވައިފައި ވަނިކޮށް، ތިޔަބައިމީހުން ސިއްރިޔާތުގައި ކާފިރުންނާ ގުޅުންބަހައްޓައި، އެބައިމީހުންނަށް އެހީތެރިވެ މަދަދުކޮށްއުޅުނަސް، ނުވަތަ ފާޅުގައި އެ ކަން ކުރިޔަސް، އެއިން އެއްވެސް ކަމެއް، الله سُبحَانَهُ وَتَعَالَىއަށް ސިއްރުވެ ވަންހަނާވެގެނެއް ނުވެއެވެ. އެހެނީ، އެ إِلٰهُގެ ޢިލްމުފުޅުވަނީ، އުޑުތަކާއި ބިމާ އަދި އެ ދެމެދުގައި ވާހައި އެއްޗަކާއި ކަމެއް، ވަށައިލައިގެން ކަން ކަށަވަރެވެ. އަދި، الله سُبحَانَهُ وَتَعَالَىއީ، އެ إِلٰهُ އިރާދަކުރެއްވި ކޮންމެ ކަމެއް ކުރެއްވުގެ މައްޗަށް، ކުޅަދުންވަންތަ إِلٰهއެވެ. އެހެންކަމުން، އެއްވެސް ކަމެއްގައި، އެ إِلٰهއަށް ނުކުޅެދުމެއް މެދުވެރިކުރެވޭނެހަމަ އެއްވެސް ފަރާތެއް ނުވެއެވެ.[101]","[101] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(30) ދުނިޔޭގައި އުޅުނުއިރު ކޮންމެ މީހަކުމެ ހެޔޮ ކަމުގެ ތެރެއިން އެ މީހަކު ކުޅަ ހުރިހައި ކަމެއް، އެއްވެސް އުނިވުމެއް ނެތި، އެ މީހަކާއެކު ޙާޟިރުކުރެއްވިފައި ވަނިކޮށް، މީސްތަކުންގެ ޢަމަލުތަކަށް ޖަޒާދެއްވާ ޤިޔާމަތް ދުވަހުން އެ މީހާ ދެކޭނެތެވެ. އަދި އެ ކަމުގެ ހެޔޮ ޖަޒާ ފުރިހަމައަށް އެ މީހަކަށް ލިބޭނެތެވެ. އަދި ދުނިޔޭގައި އުޅުނުއިރު ކޮންމެ މީހަކުމެ ނުބައި ކަމުގެ ތެރެއިން އެ މީހަކު ކުޅަ ހުރިހައި ކަމެއް، އެއްވެސް އުނިވުމެއްނެތި، އެ މީހަކާއެކު ޙާޟިރުކުރެއްވިފައި ވަނިކޮށް ވެސް، އެ ދުވަހުން އެ މީހާ ދެކޭނެތެވެ.\nއަދި ކޮންމެ މީހަކަށްމެ އެ މީހަކު ކުޅަ ހުރިހައި ޢަމަލެއް ފެންނަ ދުވަހު، އޭނާ ކޮށްފައިވާ ނުބައި ޢަމަލުތައް އެހައި ގާތުން ފެންނާންނެތި، އެ ނުބައި ޢަމަލުތަކާއި އަހުރެންނާ ދެމެދު، އެތައް ކޯހެއްގެ ދުރުމިން ހުންނާނޭ ނަމަ ކިހައި ރަނގަޅުވީސް ހެއްޔެވެ! މިފަދައިން ބުނެ، އެ ކަމަށް އޭނާ އުންމީދު ކުރާނެތެވެ.\nނަމަވެސް، އެފަދަ އުންމީދަކުން އެ ދުވަހުން ކުރާނޭ ހަމަ އެއްވެސް ފައިދާއެއް އޭނާއަކަށް ނޯންނާނެތެވެ. ވީމާ، ހެޔޮ ޢަމަލުކޮށް، އެ ދުވަހަށް ޓަކައި ތިޔަބައިމީހުން ތައްޔާރުވާށެވެ! އަދި، الله سُبحَانَهُ وَتَعَالَىގެ އަމުރުފުޅަށް ކިޔަމަންނުވުމުގެ ސަބަބުން، އެ إِلٰهُގެ ކޯފާއަށް ހުށަހެޅި އާޚިރަތުގައި ލިބޭނޭ ބިރުވެރިކަމުން ފުރިގެންވާ ނުބައި ނަތީޖާއަށް ރައްކާތެރިވެ ތިބުމަށް، އަންގަވައި ތިޔަބައިމީހުންނަށް، އެ إِلٰهُ އިންޛާރުކުރައްވަތެވެ. އޭ މީސްތަކުންނޭވެ! ފާފަތަކަށް އަރައިގަތުމުގެ ސަބަބުން، އެ إِلٰهُ ދެއްވަވައިފާނޭ ގަދަފަދަ ޢަޛާބަކާމެދު ތިޔަބައިމީހުން ބިރުވެތިވެ ރައްކައުތެރިވާށެވެ!\nއަދި ފާފަތަކަށް އަރައިގަނެ ޖައްބާރުވަންތަ إِلٰهُގެ ކޯފާއަށް ތިޔަބައިމީހުން ހުށަހެޅިނުގަންނާށެވެ! އަދި ދަންނާށެވެ! الله سُبحَانَهُ وَتَعَالَىއީ، އެ إِلٰهُގެ އަމުރުފުޅުތަކަށް ބޯލަނބައި ކިޔަމަންވާ އަޅުތަކުންނަށް، ނުހަނުއޯގާވަންތަ إِلٰهއެވެ.[102] ","[102] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(31) އޭ ރަސޫލާއެވެ! الله سُبحَانَهُ وَتَعَالَى ދެކެ ލޯބިވާކަމަށް ބުނެއުޅޭ މީހުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުން، الله سُبحَانَهُ وَتَعَالَى ދެކެ ލޯބިވާކަމަށް ބުނެ ތިޔަދައްކާ ވާހަކައަކީ ތެދު ވާހަކައެއް ކަމުގައި ވަނީ ނަމަ، ފަހެ ތިޔަބައިމީހުން، ތެދުވެރިކަމާއެކު ހިތުގެއަޑީން، ތިމަން ރަސޫލާއަށް ފުރިހަމައަށް ކިޔަމަންތެރިވެ، ތިޔަބައިމީހުންކުރާ ހުރިހައި ކަމެއްގައިމެ، ތިމަން ރަސޫލާއާ ތަބާވާށެވެ! އޭރުން، الله سُبحَانَهُ وَتَعَالَى ތިޔަބައިމީހުންދެކެ ލޯބިވެވޮޑިގަންނަވާނެތެވެ. އަދި ތިޔަބައިމީހުންނަށް ރުއްސުންލައްވައި، ތިޔަބައިމީހުންގެ ފާފަތައް، ތިޔަބައިމީހުންނަށް ޓަކައި، އެ إِلٰهُ ފުއްސަވައިދެއްވާނެތެވެ. އަދި، الله سُبحَانَهُ وَتَعَالَىއީ، އެ إِلٰهއަށް އީމާންވެ، އެ إِلٰهُގެ ރަސޫލާއާ ތަބާވާ މުއުމިނުންގެ ފާފަތައް ގިނަގިނައިން ފުއްސަވާ، އެބައިމީހުންނަށް ގިނަގުނަ ރަޙްމަތްލައްވާ ނުހަނު އޯގާވަންތަ ރަޙީމުވަންތަ إِلٰهއެވެ.\nދަންނާށެވެ! މި އާޔަތުން، ނުހަނު ސާފުކޮށް އެނގޭ ގޮތުގައި، الله سُبحَانَهُ وَتَعَالَى ދެކެ ލޯބިވާކަމުގައި ބުނާ ކޮންމެ މީހަކުމެ، އެ إِلٰهُގެ ރަސޫލާ مُحَمَّدُ ﷺ ކުރައްވައިފައިވާ އަމުރުފުޅުތަކަށް ފުރިހަމައަށް ކިޔަމަންތެރިވެ، އެ ރަސޫލާ މަނާކުރެއްވި އެންމެހައި ކަންތައްތަކުން ދުރުނުވާހައި ހިނދަކު، އެ މީހަކީ، الله سُبحَانَهُ وَتَعَالَىއަށް ޙައްޤުގޮތުގައި އީމާންވެ، އެ إِلٰهُ ދެކެ ލޯބިވާ މީހަކު ކަމުގައެއް ނުވާނެތެވެ.\nއަދި ކިއެއްތަ! އެ ފަދަ ކޮންމެ މީހަކުމެ ވާހުށީ ދޮގުވެރިއަކު ކަމުގައެވެ.[103] ","[103] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(32) އޭ ރަސޫލާއެވެ! އިބަ ރަސޫލާ ވިދާޅުވާށެވެ! ތިޔަބައިމީހުން، الله سُبحَانَهُ وَتَعَالَى އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ކިޔަމަންތެރިވެ، އެ إِلٰهُގެ ފޮތް، ކީރިތި ޤުރްއާނުގައިވާ ޙުކުމްތަކަށް ޢަމަލުކުރާށެވެ! އަދި ތިޔަބައިމީހުން، رَسُولُ اللهِ ﷺ އަމުރުކުރެއްވި ކަންތައްތައްކޮށް، މަނާކުރެއްވި ކަންތައްތަކުން ދުރުވެ، އެ ރަސޫލާއަށް ކިޔަމަންތެރިވެ، އެ ރަސޫލާގެ ސުންނަތުގައި ގަދައަށް ހިފަހައްޓާށެވެ! ފަހެ، މީސްތަކުންގެ ތެރެއިން ގިނަ ބަޔަކު، އިބަ ރަސޫލާގެ ގޮވައިލެއްވުމަށް ފުރަގަސްދީ ދެކޮޅުހަދައި، އިބަ ރަސޫލާގެ ބަސްފުޅު ޤަބޫލުނުކޮށް ކާފިރުކަމާއި މަގުފުރެދުން މަތީ ދެމިތިބެއްޖެ ނަމަ ދަންނާށެވެ! ފަހެ، ހަމަކަށަވަރުން، الله سُبحَانَهُ وَتَعَالَىއާއި، އެ إِلٰهُގެ ރަސޫލާގެ އަމުރުފުޅާ ޚިލާފުވެ ކާފިރުކަންމަތީ ދެމިތިބޭ މީހުން ދެކެ،\nالله سُبحَانَهُ وَتَعَالَى ލޯބިވެވޮޑިގެނެއް ނުވެތެވެ. އަދި، الله سُبحَانَهُ وَتَعَالَىގެ ލޯބިވެވޮޑިގަތުން އެއްވެސް ކާފިރަކަށް ޙައްޤުވެގެނެއް ނުވެއެވެ.[104] \nމި އާޔަތާ އަދި މި އާޔަތުގެ ކުރީން އޮތް އާޔަތް ބާވައިލެއްވުނީ، ނަޖްރާނުން އައި ނަޞާރާއިންގެ ވަފްދުގެ މީހުންނާ މެދުގައެވެ. އެހެނީ، އެބައިމީހުން ބުނެ އުޅުނެވެ. عِيسَى عَلَيهِ السَّلَامُއަކީ، الله سُبحَانَهُ وَتَعَالَى ގެ ދަރިކަލަކު ކަމުގައި ދެކެ، އެ ފަދައިން ތިމަންމެން ބުނެ އުޅެނީ، الله سُبحَانَهُ وَتَعَالَى ދެކެ ލޯބިވާ ބަޔަކު ކަމުގައި ތިމަންމެން ވާތީއެވެ.\nއަދި ފޮތުގެ އަހްލުވެރީންގެ ތެރެއިން އެހެން ބަޔަކު ވެސް، ކައު އިތުރު ރަސޫލާގެ އަރިހުގައި ދެންނެވިއެވެ. الله سُبحَانَهُ وَتَعَالَى ދެކެ ލޯބިވާ ބަޔަކީ ތިމަންމެންނެވެ. ވުމާއެކު، އެ ގޮތަށް އެ ބުނެވުނު ބުނުންތަކަށް ދެއްވުނު ޖަވާބެއްގެ ގޮތުގައި، މި ދެ އާޔަތް ބާވައިލެއްވުނު ކަމުގައި ރިވާވެގެން ވެއެވެ.[105] ","[104] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[105] الجَْامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(33) ހަމަކަށަވަރުން، الله سُبحَانَهُ وَتَعَالَىވަނީ، آدَم عَلَيهِ السَّلَامُއާއި، نُوْحُ عَلَيهِ السَّلَامُއާއި، إِبْرَاهِيمُ عَلَيهِ السَّلَامُއާއި، إِبْرَاهِيمُ عَلَيهِ السَّلَامُގެ އާލުވެރީންނާ އަދި، عِمْرَانُ عَلَيهِ السَّلَامُގެ އާލުވެރީންގެ ތެރެއިން، عِيسَى عَلَيهِ السَّلَامُ ހޮއްވަވައި، ޚިޔާރުކުރައްވައި، ނަބީކަމާއި ރަސޫލުކަން އެ ބޭބޭފުޅުންނަށް ދެއްވައިފައެވެ. އަދި ހަމަކަށަވަރުން، الله سُبحَانَهُ وَتَعَالَى ވަނީ، އެ ނަބިއްޔުންނާއި ރަސޫލުންގެ ޒަމާނުގައި އުޅުނު އެންމެހައި މީސްތަކުންގެ މައްޗަށް، އެ ނަބިއްޔުންނާއި ރަސޫލުން މަތިވެރިކުރައްވައި މާތްކުރައްވައިފައެވެ.\nދަންނާށެވެ! آدَم عَلَيهِ السَّلَامُ މަތިވެރިކުރައްވައި މާތްކުރެއްވީ، الله سُبحَانَهُ وَتَعَالَىގެ އަތްޕުޅުން އެ ނަބިއްޔާ ޚަލްޤުކުރައްވައި، އެ ނަބިއްޔާއަށް ސަޖިދަކުރެއްވުމަށް މަލާއިކަތުންނަށް އަމުރުކުރައްވައި، އެ އަމުރުފުޅަށް ކިޔަމަންތެރިވެވަޑައިގެން، މަލާއިކަތުން އެ ނަބިއްޔާއަށް ސަޖިދަކުރެއްވުމުންނެވެ. نُوْحُ عَلَيهِ السَّلَامُ ހޮއްވަވައި ޚިޔާރުކުރައްވައި މާތްކުރެއްވީ، ބިމުގެ އަހްލުވެރީންގެ ގާތަށް ފޮނުއްވުނު އެންމެ ފުރަތަމަ ރަސޫލަކީ، އެ ރަސޫލާ ކަމުގައި ލެއްވުމުންނެވެ. إِبْرَاهِيمُ عَلَيهِ السَّلَامُއާއި، އެ ރަސޫލާގެ އާލުވެރީން ހޮއްވަވައި ޚިޔާރުކުރައްވައި މާތްކުރެއްވީ، އެ ރަސޫލާއަށް ފަހު، ނަބީކަމާއި ރަސޫލުކަން އެ ރަސޫލާގެ ދަރިފަސްކޮޅުގައި ލެއްވުމުންނެވެ.\nعِمْرَانُ عَلَيهِ السَّلَامُގެ އާލުވެރީން ހޮއްވަވައި ޚިޔާރުކުރައްވައި މާތްކުރެއްވީ، عِمْرَانُ عَلَيهِ السَّلَامُގެ އާލުވެރީންގެ ތެރޭގައި، عِيسَى عَلَيهِ السَّلَامُ ލެއްވުމުން ވެސް މެއެވެ.[106] ","[106] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(34) ދަންނާށެވެ! إِبْرَاهِيمُ عَلَيهِ السَّلَامُގެ އާލުވެރީންނާއި، عِمْرَانُ عَلَيهِ السَّلَامُގެ އާލުވެރީން ވަޑައިގެންފައި ވަނީ އެއް ނަސްލަކުން އެއް ދަރިފަސްކޮޅަކުންނެވެ. الله سُبحَانَهُ وَتَعَالَىއީ، އެ إِلٰهُގެ އަޅުތަކުން ދައްކާ ވާހަކަތައް މޮޅަށް އައްސަވައިވޮޑިގެންވާ، އެބައިމީހުންގެ ޢަމަލުތައް، މޮޅަށް ދެނެވޮޑިގެންވާ إِلٰهއެވެ. ވުމާއެކު، އެ إِلٰهُގެ އަޅުތަކުންގެ ތެރެއިން، އެ إِلٰهُ އިރާދަކުރެއްވި ބަޔަކު، ނަބީކަމަށާއި ރަސޫލުކަމަށް، ހޮއްވަވައި ޚިޔާރުކުރައްވަތެވެ.[107]\nދަންނާށެވެ! الله سُبحَانَهُ وَتَعَالَىއަށް އިޚްލާޞްތެރިވެވަޑައިގަތުމާއި، އެ إِلٰهُގެ އެއްކައުވަންތަކަން ތެދުކުރެއްވުމާއި، އެإِلٰهُ ބާވައިލެއްވި ވަޙީއަށް ޢަމަލުކުރެއްވުމާ އަދި، އެ إِلٰهއަށް ބިރުވެތިވެ ތަޤްވާވެރިވެވަޑައިގަތުމާއި، ރައްކައުތެރިކުރެއްވިގެންވުމާއި، ޠާހިރުކުރެއްވިގެންވުމާއި، މާތްކަމާއި ރިވެތި އަޚްލާޤުގައި ވެސް، ހުރިހައި ރަސޫލުންނާއި ނަބިއްޔުންނަކީ އެއްގޮތް ވެގެންވާ ބޭފުޅުންނެވެ. އެ ހުރިހައި ރަސޫލުންނާއި ނަބިއްޔުން ގޮވައިލެއްވީ، الله سُبحَانَهُ وَتَعَالَى މެނުވީ އެހެން އެއްވެސް ފަރާތަކަށް އަޅުކަން ނުކުރުމަށާއި، އެ إِلٰهއަށް ކިޔަމަންވުމަށެވެ. އެހެންކަމުން، ހުރިހައި ރަސޫލުންނާއި ނަބިއްޔުންގެ ދީނަކީ ވެސް އެއް ދީނެކެވެ. އެއީ، އިސްލާމް ދީނެވެ.[108] ","[107] الْمُخْتَصَرُ فِي التَّفْسِيرِ مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[108] تَفْسِيرُ جَامِعِ الْبَيَانِ لِلإمَامِ مَحُمَّدٍ بنِ جَرِيرِ الطَّبَرِي"],["(35) އޭ ރަސޫލާއެވެ! އަދި، عِمْرَان عَلَيهِ السَّلَامُގެ އަނބިކަނބަލުން حَنَّة بِنْت فَاقُوْذ އާލާސްވެއިންނެވި ހިނދު، الله سُبحَانَهُ وَتَعَالَىގެ ޙަޟްރަތަށް ކުއްތަންވެވަޑައިގަންނަވައި، އެ ކަމަނާ ކުރެއްވި ދުޢާފުޅުގެ ވާހަކަ، އިބަ ރަސޫލާ މީސްތަކުންނަށް ވިދާޅުވެދެއްވާށެވެ! ދަންނާށެވެ!\nعِمْرَانُ عَلَيهِ السَّلَامُގެ އަނބިކަނބަލުން، حَنَّة އާލާސްވެއިންނެވި ހިނދު، އެ ކަމަނާ ދުޢާކުރައްވައި، الله سُبحَانَهُ وَتَعَالَىއަށް ދެންނެވިއެވެ.\nއޭ އަޅުގެ ވެރި إِلٰهއެވެ! ހަމަކަށަވަރުން، މި އަޅާގެ ބަނޑުގައި މިވާ ދަރިފުޅު، بَيْتُ الْمَقْدِ سއަށް ޚިދުމަތްކުރުމަށާއި، އިބަ إِلٰهއަށް އަޅުކަންކުރުމަށް ޓަކައި، އެ ނޫން ހުރިހައި ކަމަކުން ހުސްކޮށް، އިބަ إِلٰهއަށް ޚާލިޞްކުރުމަށް މި އަޅާ ނަދުރުބުނަމެވެ. ފަހެ، މި އަޅާގެ ކިބައިން އެ ކަން ޤަބޫލުކުރައްވާނދޭވެ! ހަމަކަށަވަރުން، އިބަ إِلٰهއީ، މި އަޅާގެ ދުޢާ މޮޅަށް އައްސަވައިވޮޑިގެންވާ އަދި މި އަޅާގެ ނިޔަތް މޮޅަށް ދެނެވޮޑިގެންވާ إِلٰهُ އެވެ.[109] \nمَرْيَم عَلَيهَا السَّلَامُ އައިގެން، عِمْرَانُ عَلَيهِ السَّلَامُގެ އަނބިކަނބަލުން حَنَّة بِنْتِ فَاقُوْذ އާލާސްވެއިންނެވި ހިނދު، އެ ކަމަނާ ކުރެއްވި ދުޢާފުޅުގެ ވާހަކަ، މި އާޔަތުގައި، الله سُبحَانَهُ وَتَعَالَى ބަޔާންކުރެއްވީ، އެ ދެ ބޭކަނބަލުންނަކީ، ޠާހިރުކަމާއި، ޢިއްފަތްތެރިކަމާއި، الله سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެވަޑައިގަތުމުގައި ކުރިއަރައިވަޑައިގެން ތިއްބެވި ނުހަނު މަތިވެރި މާތް ދެ ބޭކަނބަލުން ކަން އެންގެވުމަށެވެ.\nއަދި مَرْيَم عَلَيهَا السَّلَامُއަކީ، އިންސާނުންގެ ތެރޭގައިވާ ނުހަނު މާތް ބޭކަނބަލަކުކަން އެންގެވުމުން އެނގެނީ، އެ ކަމަނާގެ ދަރިކަލުން عِيْسَى عَلَيهِ السَّلَامُއަކީ ވެސް މާތް އިންސާނަކު ކަމެވެ. އެހެންކަމުން، އިންސާނަކު ކިތަންމެ މާތްކުރެއްވުނު ކަމުގައި ވިއަސް، އެއްވެސް އިންސާނަކު، إِلٰهއަކު ކަމުގައި ނުވަތަ، الله سُبحَانَهُ وَتَعَالَىގެ ދަރިކަލަކު ކަމުގައި ބުނެވޭނޭ ޖާގައެއް ނެތްކަން މި އާޔަތުން ރަނގަޅަށް އެނގެއެވެ.[110] ","[109] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[110] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(36) ދެންފަހެ، حَنَّة بِنْت فَاقُوْذ އާލާސްވެއިންނެވުމަށް ފަހު، ދުވަސްފުޅުފުރި ފުރާފުރިހަމަވެފައިވާ އަންހެން ދަރިކަނބަލަކައިގެން ރައްކައުވި ހިނދު، އެ ކަމަނާ ދުޢާކުރައްވައި، الله سُبحَانَهُ وَتَعَالَىއަށް ދެންނެވިއެވެ. ”އޭ އަޅުގެ ވެރި إِلٰهއެވެ! ހަމަކަށަވަރުން، މި އަޅާ މި ވިހެއީ އަންހެން ކުއްޖެކެވެ. بَيْتُ الْمَقْدِسއަށް ޚިދްމަތްކުރުމަށް ޓަކައި މި އަޅާއަށް ބޭނުންވެފައި ވަނީ ފިރިހެން ކުއްޖެކެވެ.“ މި ފަދައިން އެ ކަމަނާ ވިދާޅުވުމުން، الله سُبحَانَهُ وَتَعَالَى އެ ކަމަނާއަށް އެންގެވިއެވެ. ”އެ ބޭފުޅަކައިގެން ކަމަނާ ރައްކައުވެވަޑައިގަތީ ކޮން ޖިންސެއްގެ ބޭފުޅަކުކަން، الله سُبحَانَهُ وَتَعَالَى މޮޅަށް ދެނެވޮޑިގެންވެތެވެ.“\nމި ފަދައިން ވަޙީކުރެއްވުމުން، ހިތާމަކުރައްވާ ޙާލުކޮޅުގައި އިންނަވައި، އެ ކަމަނާ ދެންނެވިއެވެ. ”ފިރިހެން ކުއްޖަކު އަންހެންކުއްޖަކާ އެއްފަދައެއް ނޫނެވެ.“ އެހެނީ، ބުރަ މަސައްކަތް ކުރެވޭނީ، އަންހެން ކުދީންނާ ޚިލާފަށް ފިރިހެން ކުދީންނަށެވެ. ވުމާއެކު، بَيْتُ الْمَقْدِسއަށް ޚިދްމަތްކުރުމަށް ޓަކައި، އަންހެންކުއްޖަކު ފިރިހެން ކުއްޖަކުހައި ރަނގަޅެއް ނުވާނެއެވެ.\n”އެހެން ނަމަވެސް، مَرْيَمގެ ނަމުން އެ ދަރިފުޅަށް މި އަޅާ ނަންދީފީމެވެ. އެއީ، އިބަ إِلٰهގެ ޙަޟްރަތުން، މަތިވެރި ދަރަޖައާއި ޝަރަފު އެ ދަރިފުޅަށް ލިބުމަށް މި އަޅާ އެދޭތީކަން ކަށަވަރެވެ. އަދި ހަމަކަށަވަރުން، އިބަ إِلٰهގެ ރަޙްމަތުން ބޭރުކުރައްވައި ދުރުކުރައްވައިފައިވާ ޝައިޠާނާގެ ނުބައިކަމުން، އެ ދަރިފުޅާއި އެ ދަރިފުޅުގެ ދަރިފަސްކޮޅު ސަލާމަތްކޮށްދެއްވައި ރައްކައުތެރިކޮށްދެއްވުން އެދި، އިބަ إِلٰهގެ ޙަޟްރަތުގައި މި އަޅާ ދަންނަވަމެވެ.“[111] \nދަންނާށެވެ! مَرْيَمُގެ މާނައަކީ، ކިޔަމަންތެރި އަޅުވެރި އަންހެންކުއްޖާ މިއެވެ.","[111] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَتَفْسِيرُ تَيْسِيرِ الْكَرِيمِ الرَّحَمْنِ لِلإمَامِ عَبْدِ الرَّحْمَنِ السَّعْدِي"],["(37) ފަހެ، حَنَّة ކުރެއްވި ދުޢާފުޅު އިޖާބަކުރައްވައި، އެ ކަމާނާގެ ނަދުރުފުޅު، އެންމެ ފުރިހަމަ ގޮތުގައި، اللهُ سُبحَانَهُ وَتَعَالَى ޤަބޫލުކުރެއްވިއެވެ. އަދި، އެ إِلٰهގެ ރައްކައުތެރި ބެލެހެއްޓެވުމާއި ރިޢާޔަތުގެ ދަށުގައި ހުންނަވައި، ރިވެތި އަދަބުއަޚްލާޤާއި މާތް ތަރުބިޔަތު ލިބިވަޑައިގެންނެވުމާ އެކު، مَرْيَمُ عَلَيهَا السَّلَامُ ބޮޑުފުޅުވިއެވެ. އަދި އެ ކަމަނާގެ ހިތްޕުޅު އީމާންކަމުގެ ނޫރުން ފުރުއްވައި، اللهُ سُبحَانَهُ وَتَعَالَىގެ ޙަޟްރަތުގައި މާތްކުރެއްވި ޚިޔާރުކުރެއްވިގެންވާ އަޅުތަކުންގެ ތެރޭގައި، އެ إِلٰهُ، އެ ކަމަނާ ލެއްވިއެވެ. އަދި އެ ކަމަނާގެ ކަންތައްތައް ބެލެހެއްޓެވުމުގެ މަސްއޫލިއްޔަތު، اللهُ سُبحَانَهُ وَتَعَالَىގެ ޙަޟްރަތުން زَكَرِيَّا عَلَيهِ السَّلَامُއާ ޙަވާލުކުރެއްވުނެވެ.\nދަންނާށެވެ! އެހެނިހެން ރަސޫލުން ފަދައިން، زَكَرِيَّا عَلَيهِ السَّلَامُއަކީ ވެސް، ތަޤްވާވެރިކަމާއި މަތިވެރި މާތް އަޚްލާޤީ ސިފަފުޅުތަކުގައި އަރައިހުންނެވި ރަސޫލެކެވެ. އަދި އެ ރަސޫލާއަކީ، مَرْيَمُ عَلَيهَا السَّلَامُގެ މަންމާފުޅު ފަރާތުގެ ބޮޑުދައިތާފުޅުގެ ފިރިކަލުން ވެސް މެއެވެ. ވުމާއެކު، زَكَرِيَّا عَلَيهِ السَّلَامُގެ ފުރިހަމަ ބެއްލެވުމުގެ ދަށުގައި ހުންނަވައި އެ ކަމަނާ ބޮޑުފުޅުވަމުން ދިޔައެވެ. އަދި އަޅުކަންކުރައްވާން އިންނެވުމަށް ޓަކައި، އެ ރަސޫލާ ހައްދަވައިފައިހުރި މިޙްރާބުގޭގައި އިންނަވައިގެން އަޅުކަންކުރެއްވޭނޭ ގޮތް، އެ ކަމަނާއަށް ޓަކައި އެ ރަސޫލާ ހަމަޖެއްސެވިއެވެ. ދެން، އެ ތާނގައި އެ ކަމަނާ އިންނަވަނިކޮށް، އެ ކަމަނާގެ އަރިހަށް زَكَرِيَّا عَلَيهِ السَّلَامُ ޒިޔާރަތްކުރައްވާ ކޮންމެ ވަގުތަކުމެ، ފަރިއްކުޅުއްވޭ ގޮތަށް ތައްޔާރުކުރެވިފައިވާ ރަނގަޅު މީރު ކާބޯތަކެތި އެ ކަމަނާގެ އަރިހުގައި ހުއްޓައި ފެނިވަޑައިގަތުމުން، އެ ރަސޫލާ އެ ކަމަނާއަށް ދަންނަވަތެވެ.\nއޭ مَرْيَمُ عَلَيهَا السَّلَامُއެވެ! މި ފަދަ މޮޅު ރިޒްޤު ކަމަނާއަށް ލިބިވަޑައިގަންނަވަނީ ކޮންތާކުންތޯއެވެ؟ ޖަވާބުގައި އެ ކަމަނާ ދަންނަވަތެވެ. އެ ތަކެތި އަންނަނީ، الله سُبحَانَهُ وَتَعَالَىގެ ޙަޟްރަތުންނެވެ. ހަމަކަށަވަރުން، الله سُبحَانَهُ وَتَعَالَىގެ ފަޟްލުވަންތަކަމުން، އެ إِلٰهُގެ އަޅުތަކުންގެ ތެރެއިން އެ إِلٰهُ އިރާދަކުރައްވާ އަޅަކަށް އެއްވެސް ޙިސާބަކާ ނުލައި، އެ إِلٰهُ ރިޒްޤުދެއްވަތެވެ.[112] ","[112] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(38) الله سُبحَانَهُ وَتَعَالَىގެ ދީލަތިވަންތަކަމުން، ޢާންމުގޮތެއްގައި މީސްތަކުންނަށް ރިޒްޤުދެއްވާގޮތާ ޚިލާފަށް، مَرْيَمُ عَلَيهَا السَّلَامُއަށް، އެ إِلٰهُ ދެއްވަމުން ގެންދެވި ތަނަވަސް ރިޒްޤާއި ގިނަގުނަ ނިޢްމަތްތައް، زَكَرِيَّا عَلَيهِ السَّلَامُ ދެކެވަޑައިގެންނެވި ހިނދު، އެ ތަނުގައި ހުންނަވައި ދުޢާކުރައްވައި، އެ ރަސޫލާގެ ވެރި إِلٰهُގެ ޙަޟްރަތުގައި، އެ ރަސޫލާ ދެންނެވިއެވެ.\nއޭ އަޅުގެ ވެރި إِلٰهއެވެ! ބަރަކާތްތެރި ހެޔޮލަފާ ރަނގަޅު ދަރިފަސްކޮޅެއް، އިބަ إِلٰهُގެ ޙަޟްރަތުން މި އަޅާއަށް ދެއްވައިފާނދޭވެ! ހަމަކަށަވަރުން، އިބަ إِلٰهއީ، އިބަ إِلٰهއަށް ދުޢާކޮށް ދަންނަވާ ކޮންމެ އަޅެއްގެ ދުޢާ މޮޅަށް އައްސަވައިވޮޑިގެންވާ إِلٰهއެވެ.[113] ","[113] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(39) ދެން އެއަށްފަހު، اللهُ سُبحَانَهُ وَتَعَالَىގެ ޙަޟްރަތަށް ކުއްތަންވެވަޑައިގެން ނަމާދުކުރައްވައި ދުޢާ ދެންނެވުމަށް ޓަކައި، زَكَرِيَّا عَلَيهِ السَّلَامُ މިޙުރާބުގޭގައި ޤާއިމުވެ ހުންނަވަނިކޮށް، މަލާއިކަތުން، އެ ރަސޫލާއަށް ގޮވައިލައްވައި ދެންނެވިއެވެ. ހަމަކަށަވަރުން، ހެޔޮލަފާ ޞާލިޙު ދަރިކަލަކުކަމުގައިވާ يَحْيَى عَلَيهِ السَّلَامُ، އިބަ ރަސޫލާއަށް ލިބިވަޑައިގަންނަވާނޭކަމުގެ ވާހަކައިން އުފައުވެރިކަމުގެ ޚަބަރު، އިބަ ރަސޫލާއަށް، الله سُبحَانَهُ وَتَعَالَى ދެއްވަތެވެ. އަދި، الله سُبحَانَهُ وَتَعَالَىގެ ޙަޟްރަތުން يَحْيَى عَلَيهِ السَّلَامُ ފޮނުއްވެވޭހުށީ، عِيْسَى عَلَيهِ السَّلَامُގެ ރަސޫލުކަން ތެދުކުރައްވަނިވި ރަސޫލަކު ކަމުގައެވެ. عِيْسَى عَلَيهِ السَّلَامُއަކީ، الله سُبحَانَهُ وَتَعَالَى (كُنْ) މި ފަދައިން ވަޙީކުރެއްވުމުން، ބަފައިކަލަކާ ނުލައި مَرْيَمُ عَلَيهَا السَّلَامُއަށް ލިބިވަޑައިގަންނަވާނޭ ދަރިކަލެކެވެ.\nއަދި، زَكَرِيَّا عَلَيهِ السَّلَامُއަށް މަލާއިކަތުންދެއްވި އުފައުވެރިކަމުގެ ޚަބަރުގެ ތެރޭގައި ވެއެވެ. يَحْيَى عَلَيهِ السَّلَامُ ވެވަޑައިގަންނަވާހުށީ، ޢިލްމުވެރިކަމާއި މާތްކަމުގެ ގޮތުން އަރައިހުންނެވި އަދި އެ ރަސޫލާގެ ޤައުމުގެ މީހުން ތަބާވާނޭ މާތް ސާހިބަކު ކަމުގައެވެ. އަދި އެންމެހައި ފާފަތަކާއި ހަވާނަފްސުގެ އެދުންތަކާއި އަންހެނުންނަށް ބޭނުންފުޅުވުމުން ދުރުކުރެއްވިގެންވާ މާތް އަޅުވެރިއަކު ކަމުގައްޔާއި ހެޔޮލަފާ ޞާލިޙުންގެ ތެރެއިންވާ މާތް ނަބިއްޔަކު ކަމުގައެވެ.[114] \nދަންނާށެވެ! (كُنْ) މި ލަފްޒުގެ މާނައަކީ: ”ވާށެވެ!“ މިއެވެ.","[114] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(40) زَكَرِيَّا عَلَيهِ السَّلَامُއަށް މަލާއިކަތުންދެއްވި ޚަބަރާމެދު، އެ ރަސޫލާ އަޖައިބުވެވަޑައިގެންނެވި ނަމަވެސް، އެ ކަމާމެދު ނުހަނު އުފައުފުޅުކުރައްވައި، اللهُ سُبحَانَهُ وَتَعَالَىއަށް ދުޢާކުރައްވައި ދެންނެވިއެވެ. ”އޭ އަޅުގެ ވެރި إِلٰهއެވެ! މި އަޅާއަށް ދަރިއަކު ލިބޭހުށީ ކިހިނަކުންތޯއެވެ؟ އެހެނީ ހަމަކަށަވަރުން، މި އަޅާ މި ވަނީ ޢުމުރުން ދުވަސްވެ މުސްކުޅިވެފައެވެ. އަދި މި އަޅާގެ އަންހެނުންނަކީ ދަރިމައިވުމެއްނެތް އަންހެނެކެވެ.“ މި ފަދައިން زَكَرِيَّا عَلَيهِ السَّلَامُ ދެންނެވުމުން، އެ ރަސޫލާއަށް، الله سُبحَانَهُ وَتَعَالَى ވަޙީކުރެއްވިއެވެ. ”ތިމަން الله އިރާދަކުރައްވާ ކޮންމެ ކަމެއް، ތިމަން إِلٰه ކުރައްވަނީ، އެ އިރާދަކުރެއްވިފަދަޔަކުންނެވެ.“ އެހެންކަމުން، ކިތަންމެ އަޖައިބުވެފައި އާދަޔާ ޚިލާފު ކަމެއް ކަމުގައި ވިއަސް، الله سُبحَانَهُ وَتَعَالَى އިރާދަކުރެއްވި ކޮންމެ ކަމެއް، އެ އިރާދަކުރެއްވި ފަދައަކުން އެ إِلٰه ކުރައްވަތެވެ.[115]","[115] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(41) އެ ހިނދު، اللهُ سُبحَانَهُ وَتَعَالَىގެ ޙަޟްރަތުގައި زَكَرِيَّا عَلَيهِ السَّلَامُ ދެންނެވިއެވެ. އޭ އަޅުގެ ވެރި إِلٰهއެވެ! މި އަޅާއަށް ދަރިއަކު ލިބޭނޭ ކަމުގެ މައްޗަށް ދަލީލުކުރަނިވި ޢަލާމާތެއް މި އަޅާއަށް ޓަކައި ލައްވާނދޭވެ! އެއީ، އެ ފަދަ ޢަލާމާތެއް ލިބުމުން މި އަޅާއަށް ލިބިފައިވާ އުފައުވެރިކަން އިތުރުވުމަށް ޓަކައެވެ. ދެން، زَكَرِيَّا عَلَيهِ السَّلَامُގެ އެ ދުޢާފުޅު އިޖާބަކުރައްވައި، اللهُ سُبحَانَهُ وَتَعَالَى އެ ރަސޫލާއަށް ވަޙީކުރެއްވިއެވެ.\nތިޔަ އެދިވަޑައިގަތް ފަދައިން، އިބަ ރަސޫލާއަށް އޮތް ޢަލާމާތަކީ، ފުރިހަމަ ޞިއްޙަތާއި ޢާފިޔަތުގައި ހުންނެވުމާ އެކު ވެސް، ތިން ދުވަސް ވާނދެން، އިޝާރާތުން މެނުވީ މީސްތަކުންނާ ވާހަކަފުޅުދެއްކެވުމުގެ ކުޅަދާނަފުޅު ކަން، އިބަ ރަސޫލާއަށް ލިބިވަޑައިގެންފައި ނުވުމެވެ. އަދި މީސްތަކުންނާ ވާހަކަފުޅު ނުދެއްކެވުނުކަމުގައި ވިއަސް، އެ މުއްދަތުގެ ތެރޭގައި ވެސް، އިބަ ރަސޫލާގެ ވެރި إِلٰهއަށް ގިނަގިނައިން ޛިކުރުކުރައްވައި، ހެނދުނާ ހަވީރު ނަމާދުކުރައްވައި، އެ إِلٰهއަށް ތަސްބީޙަ ވިދާޅުވެ، އެ إِلٰهُ ހަނދުމަކުރައްވާށެވެ![116] ","[116] تَفْسِيرُ جَامِعِ الْبَيَانِ لِلإْمَامِ مَحُمَّدِ بنِ جَرِيرِ الطَّبَرِي"],["(42) އޭ ރަސޫލާއެވެ! مَرْيَمُ عَلَيهَا السَّلَامُގެ އަރިހުގައި މަލާއިކަތުން ދެއްކެވި ވާހަކަފުޅުތަކުގެ ޚަބަރު، އިބަ ރަސޫލާ މީސްތަކުންނަށް ވިދާޅުވެދެއްވާށެވެ! އެ ކަމަނާގެ އަރިހަށް މަލާއިކަތުން ވަޑައިގެންނެވި ހިނދު، އެ ކަމަނާގެ އަރިހުގައި އެ މަލާއިކަތުން ވިދާޅުވިއެވެ. ”އޭ مَرْيَمُ عَلَيهَا السَّلَامُއެވެ! ހަމަކަށަވަރުން، اللهُ سُبحَانَهُ وَتَعَالَىއަށް ކިޔަމަންތެރިވެވަޑައިގަތުމަށް ޓަކައި، އެ إِلٰهُ ކަމަނާ ހޮއްވަވައި ޚިޔާރުކުރައްވައިފިއެވެ. އަދި އެންމެހައި ހަޑިހުތުރު ޢަމަލުތަކާއި، ބަދުއަޚުލާޤީ ޢަމަލުތަކުން ކަމަނާ ޠާހިރުކުރައްވައި ދުރުކުރައްވައިފިއެވެ. އަދި ޢާލަމްތަކުގެ އެންމެހައި އަންހެނުންގެ މައްޗަށް، ކަމަނާ އިސްކުރައްވައި މާތްކުރައްވައި މަތިވެރިކުރައްވައިފިއެވެ.“[117]","[117] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(43) އަދިވެސް، އެ ކަމަނާގެ އަރިހުގައި މަލާއިކަތުން ވިދާޅުވިއެވެ. ”އޭ مَرْيَمُ عَلَيهَا السَّلَامُއެވެ! ކަމަނާގެ ސާހިބުވަންތަ إِلٰهއަށް ކިޔަމަންތެރިވެވަޑައިގަންނަވައި، ހުރިހައި އަޅުކަމެއް، އެ إِلٰهއަށް ޚާލިޞްކުރައްވައި، އަބަދުމެ އެ ގޮތުގައި ދެމިހުންނަވާށެވެ!\nއަދި ތަވާޟުޢުވެރިކަމާއި ޚުޝޫޢަތްތެރިކަމާ އެކު ނަމާދުކުރައްވައި އަޅުކަންކުރެއްވުންމަތީ ޤާއިމުވެވަޑައިގެން ހުންނަވާށެވެ! އަދި ނަމާދުކުރާ ޞާލިޙު އަޅުތަކުންނާ އެކު، ކަމަނާގެ ސާހިބުވަންތަ إِلٰهއަށް ރުކޫޢުކުރައްވައި ސަޖިދަކުރައްވައި ނަމާދުކުރައްވާށެވެ! އެއީ، اللهُ سُبحَانَهُ وَتَعَالَى ކަމާނާއަށް ދެއްވި ގިނަގުނަ ނިޢްމަތްތަކަށް ޝުކުރުވެރިވެވަޑައިގަތުމުގެ ގޮތުންނެވެ.“[118] ","[118] التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ التَّفْسِيرٍ بِالْمَمْلَكَةِ الْعَرَبِيَّةِ السُّعُودِيَّة"],["(44) އޭ ރަސޫލާއެވެ! ބަޔާންވެދިޔައީ، زَكَرِيَّا عَلَيهِ السَّلَامُއާއި، مَرْيَمُ عَلَيهَا السَّلَامُއާ ބެހޭ ޚަބަރުތަކެކެވެ. އެ ޚަބަރުތަކަކީ، އިބަ ރަސޫލާގެ ޣައިބުގައި ހިނގައިފައިވާ ކަންތައްތަކުގެ ތެރެއިން، ވަޙީގެ ޛަރީޢާއިން އިބަ ރަސޫލާއަށް، ތިމަން إِلٰهُ އަންގަވާ ކަންކަމެވެ. އަދި، مَرْيَمُ عَلَيهَا السَّلَامُ ބަލަހައްޓައި އެ ކަމަނާ ތަރުބިޔަތުކުރުމުގެ ކަންތައްތަކާ ޙަވާލުވުމަށް އެންމެ އައުލާކަން ބޮޑީ ކާކުކަމާމެދު، ބަނީ އިސްރާއީލުންގެ ތެރޭގައި ތިބި ޢިލްމުވެރީންނާއި ޞާލިޙުން ދެބަސްވެ ޚިލާފުވީ ހިނދު، އެ ތާނގައި، އިބަ ރަސޫލާ ވަޑައިގެން ނުވަމުއެވެ.\nއަދި އެބައިމީހުންގެ މެދުގައި އުފެދުނު ދެބަސްވުންތައް ޙައްލުކުރުމަށް ޓަކައި، ގުރުއަތުލުމުގެ ގޮތުން އެބައިމީހުންގެ ގަލަންތައް، އުރުދުން ކޯރުގެ ތެރެއަށް އުކައިލުމުން، مَرْيَمُ عَلَيهَا السَّلَامُއާއި ޙަވާލުވެވަޑައިގަތުމަށް، زَكَرِيَّا عَلَيهِ السَّلَامُ ގުރުއަތުން ހޮވުނު ހިނދު، އެ ތާނގައި ވެސް، އިބަ ރަސޫލާ ވަޑައިގެން ނުވަމުއެވެ.[119] \nދަންނާށެވެ!مَرْيَمُ عَلَيهَا السَّلَامُ ބެލެހެއްޓުމާ ޙަވާލުވާނެ މީހަކު ހޮވުމަށް ޓަކައި، ބަނީ އިސްރާއީލުންގެ ޢިލްމުވެރީންނާއި ޞާލިޙުން އެއްބަސްވީ، އެ ކަމަނާ ބެލެހެއްޓުމަށް އެދޭ މީހުން، އެބައިމީހުން ތައުރާތު ލިޔުމަށް ޓަކައި ގެންގުޅުނު ގަލަންތައް، ދެމިދެމިއޮތް އުރްދުން ކޯރުގެ ތެރެއަށް އުކައިލުމަށެވެ. އެ ގޮތަށް އުކައިލުމުން، އޭގެ ތެރެއިން އޮޔާ ނުގޮސް އޮތް ގަލަމުގެ ވެރިޔާއަކީ، مَرْيَمُ عَلَيهَا السَّلَامُ ބެލެހެއްޓުމާ ޙަވާލުވުމަށް އެންމެ އައުލާކަން ބޮޑު މީހާ ކަމުގައެވެ.\nދެން އެ އެއްބަސްވި ގޮތުގެ މަތީން، އެ ކަމަނާގެ ކަންތައްތައް ބެލެހެއްޓުމާ ޙަވާލުވުމަށް އެދޭ މީހުންގެ ގަލަންތައް އުރްދުން ކޯރުގެތެރެއަށް އުކައިލުމުން، زَكَرِيَّا عَلَيهِ السَّلَامُގެ ގަލަންކޮޅު ފިޔަވައި އެހެން ހުރިހައި ގަލަންތައް އޮޔާދިއުމުން، مَرْيَمُ عَلَيهَا السَّلَامُ ބެލެހެއްޓެވުމާ زَكَرِيَّا عَلَيهِ السَّلَامُ ޙަވާލުވެވަޑައިގަތެވެ.[121] އަދި މި އާޔަތުގައި މިވާ ޚަބަރުތަކަކީ، اللهُ سُبحَانَهُ وَتَعَالَىގެ ޙަޟްތަރުން އަންނަ ވަޙީބަސްފުޅަކުން މެނުވީ مُحَمَّدُ ﷺއަށް އެނގިވަޑައިގަންނަވާނޭ ޚަބަރުތަކެއް ނޫނެވެ. ވުމާއެކު، ކައު އިތުރު ރަސޫލާއަށް އެ ޚަބަރުތައް އެނގިވަޑައިގަތުމަކީ، އެ ރަސޫލާގެ ރަސޫލުކަމުގެ މައްޗަށް ދަލީލުކުރަނިވި ފައުޅުކަން ބޮޑު ހެއްކެކެވެ.[120] ","[119] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[121] تَفْسِيرُ الْقُرْآنِ الْعَظِيمِ لِلِإْمَامِ الَحْافِظِ ابْنِ كَثِير الدِّمِشْقِي\n[120] تَفْسِيرُ تَيْسِيرِ الْكَرِيمِ الرَّحَمْنِ لِلإْمَامِ عَبْدِ الرَّحَمْنِ السَّعْدِي"],["(45) އޭ ރަސޫލާއެވެ! مَرْيَمُ عَلَيهَا السَّلَامُއާ މުޚާޠަބުކުރައްވައި، މަލާއިކަތުން އެ ދެއްކެވި ވާހަކަފުޅުތައް ދެއްކެވި ހިނދު، އެ ތާނގައި ވެސް، އިބަ ރަސޫލާ ވަޑައިގެނެއް ނުވަމުއެވެ. ނަމަވެސް، މަލާއިކަތުން އެ ކަމަނާއާ ދެއްކެވި ވާހަކަފުޅުތައް، އިބަ ރަސޫލާ މީސްތަކުންނަށް ވިދާޅުވެދެއްވާށެވެ! މަލާއިކަތުން އެ ކަމަނާއާ ވާހަކަފުޅުދެއްކެވި ހިނދު ވިދާޅުވިއެވެ.\n”އޭ مَرْيَمُ عَلَيهَا السَّلَامُއެވެ! ހަމަކަށަވަރުން، ކަމަނާއަށް ދަރިކަލަކު ލިބިވަޑައިގަންނަވާނޭކަމުގެ އުފާވެރި ޚަބަރު، اللهُ سُبحَانَهُ وَتَعَالَى ކަމަނާއަށް ދެއްވަތެވެ. އެ ދަރިކަލުންނައިގެން، ކަމަނާ އާލާސްވެއިންނަވާނީ، (كُنْ) މި ކަލިމަފުޅު، الله سُبحَانَهُ وَتَعَالَى ވަޙީކުރެއްވުމުންނެވެ. އެ ދަރިކަލުންގެ ނަންފުޅަކީ الْمَسِيْحُ عِْيسَى ابْنُ مَرْيَمއެވެ. އަދި އެ ދަރިކަލުން ވާހުށީ، ދުނިޔެއާއި އާޚިރަތުގައި ޢިއްޒަތާއި ޝަރަފު ލިބިވަޑައިގެންފައިވާ ޤަދަރުވެރި މާތް ރަސޫލަކު ކަމުގައެވެ. އަދި ޤިޔާމަތް ދުވަހުން، އެ ރަސޫލާ ވާހުށީ، الله سُبحَانَهُ وَتَعَالَىއާއި ކުއްތަންކުރެއްވިގެންވާ މާތް ރަސޫލުންގެ ތެރެއިންނެވެ.“[122] \nދަންނާށެވެ! މި ސޫރަތުގެ 39ވަނަ އާޔަތުގެ ތަފްސީރުގައި ބަޔާންވެދިޔަފަދައިން (كُنْ) މި ލަފްޒުގެ މާނައަކީ: ”ވާށެވެ!“ މިއެވެ. އެ ކަލިމަފުޅު الله سُبحَانَهُ وَتَعَالَى ވަޙީކުރެއްވުމުން، عِْيسَىعَلَيهِ السَّلَامُ އައިގެން އެ ކަމަނާ އާލާސްވެ އިންނެވިއެވެ.","[122] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(46) އަދި އެ ދަރިކަލުންނައިގެން ކަމަނާ ރައްކައުވެވަޑައިގެންނެވުމަށް ފަހު، ޅަފަތުގެ ދާންމަތިކޮޅުގައި އެ ދަރިކަލުންވާ ޙާލުކޮޅުގައި، ކުޑަކުދީން ވާހަކަދައްކާންފަށާ އުމުރަށްވުރެން މާ އަވަހަށް، އެ ދަރިކަލުން މީސްތަކުންނާ ވާހަކަފުޅު ދައްކަވާނެތެވެ. އެއީ، އެ ދަރިކަލުންނަށް ދެއްވޭ މުޢުޖިޒާތެކެވެ. އަދި ދެވަންފުރައިގެ އުމުރުފުޅުގައި ވެސް، އެ ރަސޫލާ މީސްތަކުންނާ ވާހަކަފުޅުދައްކަވާނެތެވެ. އެއީ، އެ ޢުމުރުފުޅުގައި، އެ ރަސޫލާއަށް ނަބީކަމާއި ރަސޫލުކަން ދެއްވުމުން، الله سُبحَانَهُ وَتَعَالَىގެ އެއްކައުވަންތަކަން ޤަބޫލުކުރުމަށާއި، އެ إِلٰهއާ އެއްވެސް ފަރާތެއް ނުވަތަ އެއްޗެއް ވިއަސް ބައިވެރިކޮށް ޝަރީކުނުކުރުމަށާއި، އެ إِلٰهُ ނޫން އެހެން އެއްވެސް ފަރާތަކަށް އަޅުކަން ނުކުރުމަށް، މީސްތަކުންނަށް ގޮވައިލައްވައި އަމުރުކުރެއްވުމަށެވެ.\nއަދި، އެ ރަސޫލާ ހިމެނިވަޑައިގަންނަވާހުށީ، ތެދުވެރި ޞާލިޙު ހެޔޮލަފާ އަޅުތަކުންގެ ތެރެއިންނެވެ.[123] ","[123] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(47) مَرْيَمُ عَلَيهَا السَّلَامُއަށް މަލާއިކަތުންދެއްވި އުފައުވެރި ޚަބަރާމެދު ނުހަނު އަޖައިބުވެވަޑައިގެން ހުންނަވައި، الله سُبحَانَهُ وَتَعَالَىގެ ޙަޟްރަތުގައި މުނާޖާދަންނަވަމުން އެ ކަމަނާ ވިދާޅުވިއެވެ. އޭ އަޅުގެ ސާހިބުވަންތަ إِلٰهއެވެ! މި އަޅާއަށް ދަރިއަކު ލިބޭނީ ކިހިނަކުންތޯއެވެ؟ އެހެނީ، އެއްވެސް މީހެއްގެ އަންބަކު ކަމުގައި މި އަޅާ ނުވަމެވެ. އަދި އެއްވެސް ފިރިހެނަކު، މި އަޅާގެ ގައިގައި ބީހިފައެއް ވެސް ނުވެއެވެ. އަދި ފާޙިޝު ޢަމަލަކަށް އަރައިގަނެ އަބުރުގެއްލިފައިވާ އަންހެނަކު ކަމުގައި ވެސް މި އަޅާ ނުވަމެވެ. މި ފަދައިން، الله سُبحَانَهُ وَتَعَالَىގެ ޙަޟްރަތުގައި އެ ކަމަނާ ދެންނެވުމުން، މަލާއިކަތާ އެ ކަމަނާއަށް ދެންނެވިއެވެ.\nކަންތައްހުރީ ކަމަނާ ތިޔަ ވިދާޅުވި ފަދައިންނެވެ. ކަމަނާގެ ގައިކޮޅުގައި އެއްވެސް ފިރިހެނަކު ބީހިފައި ނުވިކަމުގައި ވިއަސް، ކަމަނާއަށް ދަރިކަލަކު ދެއްވުމަކީ، ކަށަކުޅަދުންވަންތަ الله سُبحَانَهُ وَتَعَالَىއަށް ކުޑަވެސް އުނދަގޫފުޅު ކަމެއްނޫނެވެ. އެހެނީ، الله سُبحَانَهُ وَتَعَالَىއީ، އެ إِلٰهُ އިރާދަކުރައްވާ ކޮންމެ އެއްޗެއް ނެތުމުގެ ތެރެއިން އުފައްދަވައި ވުޖޫދަށް ނެރުއްވާ إِلٰهއެވެ. ފަހެ، އެއްވެސް އެއްޗެއް އުފައްދަވައި ވުޖޫދަށް ނެރުއްވުމަށް، އެ إِلٰهُ އިރާދަކުރައްވައިފި ނަމަ، އެ إِلٰهُ ވަޙީކުރައްވާކަން ކަށަވަރީ، (كُنْ) މި ފަދައިންނެވެ. ފަހެ، މި ކަލިމަފުޅު ވަޙީކުރެއްވުމާ އެކު ހަމަ އެ ހިނދުމެ އެ ކަމެއް ވެދެއެވެ.[124] ","[124] تَفْسِيرُ الْقُرْآنِ الْعَظِيمِ لِلِإْمَامِ الَحْافِظِ ابْنِ كَثِير الدِّمِشْقِي"],["(48) އަދި، مَرْيَمُ عَلَيهَا السَّلَامُއަށް މަލާއިކަތުން ދެންނެވިއެވެ. ކަމަނާއަށް، الله سُبحَانَهُ وَتَعَالَى ދެއްވާނޭ ދަރިކަލުންނަށް، ލިޔެކިއުމާއި، ޙިކުމަތާއި، މީސްތަކުންގެ މެދުގައި، ޙުކުމްކުރައްވާނޭ ގޮތް، އެ إِلٰهُ އުނގަންނަވައިދެއްވާނޭ ކަމުގެ އުފައުވެރި ޚަބަރު ކަމަނާއަށް ހުއްޓެވެ. އަދި مُوسَى عَلَيهِ السَّلَامُއަށް، އެ إِلٰهُ ބާވައިލެއްވި ތައުރާތާއި، ކަމަނާއަށް ލިބިވަޑައިގަންނަވާނޭ ދަރިކަލުން عِيْسَى عَلَيهِ السَّلَامُއަށް، އެ إِلٰهُ ބާވައިލައްވާނޭ އިންޖީލު، އެ ރަސޫލާއަށް އުނގަންނަވައިދެއްވާނޭ ކަމުގެ އުފައުވެރި ޚަބަރު ވެސް ކަމަނާއަށް ހުއްޓެވެ.[125]","[125] تَفْسِيرُ الْقُرْآنِ الْعَظِيمِ لِلِإْمَامِ الحَْافِظِ ابْنِ كَثِير الدِّمِشْقِي"],["(49) އަދި مَرْيَم عَلَيهَا السَّلَامُއަށް މަލާއިކަތުން ދެއްވި އުފައުވެރި ޚަބަރުތަކުގެ ތެރޭގައި ވެއެވެ. އަދި ކަމަނާގެ ދަރިކަލުން عِيْسَى عَلَيهِ السَّلَامُއަށް ރަސޫލުކަން ދެއްވައި، ބަނީ އިސްރާއީލުންގެ ގާތަށް، الله سُبحَانَهُ وَتَعَالَى އެ ރަސޫލާ ފޮނުއްވާނެތެވެ. އަދި އެބައިމީހުންގެ ގާތަށް، عِيْسَى عَلَيهِ السَّلَامُ ރަސޫލުކަމައިގެން ފޮނުއްވުމުން، އެ ރަސޫލާ އެބައިމީހުންނަށް ވިދާޅުވާނެތެވެ. ހަމަކަށަވަރުން، ތިމަން ރަސޫލާ ތިޔަބައިމީހުންގެ ގާތަށް މި ވަޑައިގަތީ، ތިމަން ރަސޫލާއީ، ތިޔަބައިމީހުންގެ ވެރި إِلٰهُގެ ޙަޟްރަތުން ތިޔަބައިމީހުންގެ ގާތަށް ފޮނުއްވިގެންވާ ރަސޫލަކުކަމުގެ މައްޗަށް ހެކިދޭ ދަލީލުތަކާއި މުޢުޖިޒާތްތަކާ އެކުގައެވެ.\nވީމާ، ތިޔަބައިމީހުން ބަލަން ތިއްބައި، ތިމަން ރަސޫލާ، ދޫންޏެއްގެ ސިފައިގައި ބިމުގެ މަށީން އޮނިގަނޑެއް ހެއްދެވުމަށް ފަހު، އެ އޮނިގަނޑަށް ފުމެލެއްވުމުން، الله سُبحَانَهُ وَتَعَالَىގެ އިރާދަފުޅާއި އިޛްނަފުޅުން އެ އޮނިގަނޑު ދޫންޏަކަށް ބަދަލުވެގެން އުދުހިފައި ދާނޭކަން ކަށަވަރެވެ. އަދި ހަމަ އެ ފަދައިންމެ، ލޯފަން ކުދީންގެ ގޮތުގައި ދުނިޔެއަށް އުފަންވެފައިވާ މީހުންގެ ލޮލަށް، ތިމަން ރަސޫލާ ފެނުން ދެއްވާހުށީމެވެ. އަދި ހުދުބަލި ޖެހިފައިވާ މީހުންނަށް އެ ބަލި ފަސޭހަކޮށް ދެއްވާހުށީމެވެ. އަދި މަރުވެފައިވާ މީހުން ދިރުއްވާހުށީމެވެ. އަދި މި ކަންތައްތައް، ތިމަން ރަސޫލާގެ އަތްޕުޅުމަތީން ހިނގާހުށީ، الله سُبحَانَهُ وَتَعَالَىގެ އިރާދަފުޅާއި އިޛްނަފުޅުންނެވެ.\nއަދި ތިޔަބައިމީހުން ކައިބޮއިއުޅޭ ތަކެއްޗާއި، ކެއިންބުއިމަށް ބޭނުންވާ ތަކެތީގެ ތެރެއިން، ގޭގައި ފޮރުވައި ފަހަށް ރައްކައުކުރާ ތަކެތީގެ ޚަބަރު ވެސް ތިމަން ރަސޫލާ ތިޔަބައިމީހުންނަށް ދެއްވާހުށީމެވެ. އެއީ،الله سُبحَانَهُ وَتَعَالَىގެ ޙަޟްރަތުން، އެ ތަކެއްޗާބެހޭ ޚަބަރުތައް ތިމަން ރަސޫލާއަށް ލިބިވަޑައިގަތުމުންނެވެ. އަދި ހަމަކަށަވަރުން، ތިޔަބައިމީހުންނީ، الله سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެެإِلٰهُގެ އާޔަތްތަކާއި މުޢުޖިޒާތްތައް ތެދުކުރާ ބަޔަކުކަމުގައި ވަނީ ނަމަ، ތިމަން ރަސޫލާއީ، الله سُبحَانَهُ وَتَعَالَىގެ ޙަޟްރަތުން ތިޔަބައިމީހުންގެ ގާތަށް ފޮނުއްވިގެންވާ ރަސޫލަކުކަމުގެ މައްޗަށް ހެކިދެނިވި ސާފު ދަލީލު، ތިޔަބައިމީހުންނަށް ޓަކައި، އެ މުޢުޖިޒާތްތަކުގައި ވާކަން ކަށަވަރެވެ.\nދަންނާށެވެ! މި ފަދަ ބޮޑެތި މުޢުޖިޒާތްތައް އަމިއްލައަށް ގެނެސްގަތުމަކީ، ފަހަރެއްގައި ވެސް އެ ކަންކަންކުރުމުގެ ކުޅަދާނަކަން އެއްވެސް އިންސާނަކަށް ލިބިގެންވާ ކަންކަމެއް ނޫނެވެ.\nވީމާ، ހަމަކަށަވަރުން، އެ ރަސޫލާގެ އަތްޕުޅުމަތީން ފައުޅުވެ، މީސްތަކުންނަށް ފެނިގެންދިޔަ އެންމެހައި މުޢުޖިޒާތްތައް ހެކިދެނީ، އެ ރަސޫލާއީ، الله سُبحَانَهُ وَتَعَالَىގެ ޙަޟްރަތުންފޮނުއްވިގެންވާ ނަބިއްޔަކު ކަމާއި، ރަސޫލަކު ކަމުގެ މައްޗަށެވެ.[126] ","[126] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(50) އަދި ހަމައެހެންމެ، عِيسَى عَلَيهِ السَّلَامُ ބަނީ އިސްރާއީލުންނަށް ވިދާޅުވާނެތެވެ. ތިމަން ރަސޫލާ ތިޔަބައިމީހުންގެ ގާތަށް ރަސޫލުކަމައިގެން މި ވަޑައިގަތީ، ތިމަން ރަސޫލާއަށްވުރެން ކުރީން، مُوسَى عَلَيهِ السَّلَامُގެ މައްޗަށް، الله سُبحَانَهُ وَتَعَالَى ބާވައިލެއްވި ތައުރާތުގައިވާ ޙުކުމްތަކާއި އިރުޝާދުތައް ތެދުކުރައްވާ ރަސޫލެއްގެ ގޮތުގައެވެ. އަދި ތިޔަބައިމީހުންގެ ގާތަށް، ތިމަން ރަސޫލާ މި ވަޑައިގަތީ، الله سُبحَانَهُ وَتَعَالَىގެ ފޮތް ތައުރާތުގައި ތިޔަބައިމީހުންގެ މައްޗަށް، ޙަރާމްކުރައްވައިފައިވާ ބައެއް ކަންތައްތަކާއި ބައެއް ތަކެތި، އެ إِلٰهُގެ އޯގާވަންތަކަމާއި ރަޙްމަތްވަންތަކަމުން ތިޔަބައިމީހުންނަށް ޓަކައި ޙަލާލުކޮށްދެއްވައިފި ކަން ތިޔަބައިމީހުންނަށް، އެންގެވުމަށް ވެސް މެއެވެ. އެއީ، ތިމަން ރަސޫލާއަށް، الله سُبحَانَهُ وَتَعَالَى ބާވައިލެއްވި އިންޖީލުގައި، ތިޔަބައިމީހުންނަށް، އެ إِلٰهُ ދެއްވި ލުއިފަސޭހަކަމުގެ ތެރޭގައި ހިމެނޭ ކަމެކެވެ.\nއަދި، ތިޔަބައިމީހުންގެ ގާތަށް ތިމަން ރަސޫލާ މި ވަޑައިގަތީ، ތިމަން ރަސޫލާ ތިޔަބައިމީހުންނާ މި ދައްކަވާ ވާހަކަފުޅުތަކުގެ ތެދުކަން ސާބިތުކޮށްދެއްވުމުގެ ގޮތުން، ތިޔަބައިމީހުންގެ ވެރި إِلٰهُގެ ޙަޟްރަތުން ފައުޅުކަން ބޮޑު އެތައް ދަލީލެއް ހިއްޕަވައިގެންނެވެ. ވީމާ، ތިޔަބައިމީހުން، الله سُبحَانَهُ وَتَعَالَىއަށް ބިރުވެތިވެ ތަޤުވާވެރިވާށެވެ!\nއަދި، އެ إِلٰهُ އަމުރުކުރެއްވި، ކަންތައްތައްކޮށް ނަހީކުރެއްވި ކަންތައްތަކުން ދުރުވެ ރައްކައުތެރިވާށެވެ! އެއްވެސް ޙާލެއްގައި، އެ إِلٰهُގެ އަމުރުފުޅުތަކާ ޚިލާފުނުވާށެވެ! އަދި، الله سُبحَانَهُ وَتَعَالَىގެ ޙަޟްރަތުން، ތިމަން ރަސޫލާ ތިޔަބައިމީހުންނަށް މި ގެނެސްދެއްވި ރިސާލަތު ޤަބޫލުކޮށް، ތިމަން ރަސޫލާއާ ތަބާވެ، ތިމަން ރަސޫލާއަށް ކިޔަމަންތެރިވާށެވެ!\nދަންނާށެވެ! الله سُبحَانَهُ وَتَعَالَىގެ ޙަޞްރަތުން عِيسَى عَلَيهِ السَّلَامُ ގެންނެވި ފައުޅުކަން ބޮޑު ދަލީލުތަކަކީ، الله سُبحَانَهُ وَتَعَالَى، އެ ރަސޫލާއަށް ދެއްވި މުޢުޖިޒާތްތަކެވެ.[127] ","[127] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(51) އަދި ބަނީ އިސްރާއީލުންނަށް عِيسَى عَلَيهِ السَّلَامُ ވިދާޅުވާނެތެވެ. ހަމަކަށަވަރުން، ތިމަން ރަސޫލާގެ ވެރި رَبّއަކީ، الله سُبحَانَهُ وَتَعَالَىއެވެ. އަދި ތިޔަބައިމީހުންގެ ވެރި رَبّއަކީ ވެސް، الله سُبحَانَهُ وَتَعَالَىއެވެ. ވީމާ، ތިޔަ އެންމެތަކުންމެ ހަމައެކަނި، އެ إِلٰهއަށް އަޅުކަންކުރާށެވެ! އެއްވެސް ގުދުކަމެއް ނެތް، ސީދާ ތެދުމަގަކީ މިއީއެވެ. މި މަގުން ހިނގައިފި ކޮންމެ މީހަކީ، ނިޢްމަތްތަކުން ފުރިގެންވާ ސުވަރުގެއަށް ދެވޭނޭ މީހެކެވެ.\nދަންނާށެވެ! عِيسَى عَلَيهِ السَّلَامُއަކީ، الله سُبحَانَهُ وَتَعَالَىގެ ދަރިކަލެއް ނޫނެވެ. އަދި إِلٰهُ ވަންތަކަމުގެ އެއްވެސް ސިފައެއް، އެއްވެސް ޙާލެއްގައި، عِيسَى عَلَيهِ السَّلَامُއަށް ލިބިވަޑައިގެންފައެއް ނުވެއެވެ. އެހެންކަމުން، އެ ރަސޫލާއީ ތިން ފަރާތް އެކުލެވޭ إِلٰهُގެ ތިންވަނަ ފަރާތް ކަމުގައި ނަޞާރާއިން ބުނިކަމުގައި ވިއަސް، އެއީ ކަނޑައެޅިގެން އެބައިމީހުން ހަދާ ނުހަނު ބޮޑު ބުހްތާން ދޮގެކެވެ. އަދި ކިއެއްތަ! އަހުރެމެން އެންމެންގެ ހުރިހައި ކަމެއް ބަލަހައްޓަވައި، އަހުރެމެން އެންމެންގެ ހުރިހައި ބޭނުމެއް ފުއްދަވައިދެއްވާ ފަރާތަކީ، الله سُبحَانَهُ وَتَعَالَىއެވެ.\nއެހެންކަމުން، އެންމެހައި މީސްތަކުން އެ ފަރާތަކަށް ބިރުވެތިވެ ކިޔަމަންތެރިވުން ލާޒިމުވެގެންވަނީ، ހަމައެކަނި، الله سُبحَانَهُ وَتَعَالَىއަށެވެ. އަދި އެންމެހައި ރަސޫލުން މީސްތަކުންނަށް ގޮވައިލެއްވީ ވެސް މި ތައުޙީދަށެވެ. ތައުޙީދަކީ، الله سُبحَانَهُ وَتَعَالَىއާ އެއްވެސް ފަރާތެއް އަދި އެއްވެސް އެއްޗެއް ވިއަސް ބައިވެރިނުކޮށް، ހަމައެކަނި، އެ إِلٰهއަށް އަޅުކަންކުރުމެވެ![128] \nއަދި ދަންނާށެވެ! ހަމައެކަނި، الله سُبحَانَهُ وَتَعَالَىއަށް އަޅުކަންކުރުމަށް، ބަނީ އިސްރާއިލުންނަށް عِيْسَى عَلَيهِ السَّلَامُ އަމުރުކުރެއްވުމުން، އެ ކުރެއްވި އަމުރުފުޅާމެދު އެބައިމީހުންގެ މެދުގައި ޚިލާފު އުފެދި ބައިބައިވިއެވެ. އެބައިމީހުންގެ ތެރެއިން އެއްބަޔަކު، އެ ރަސޫލާ ގެންނެވި ރިސާލަތު ތެދުކޮށް، ޤަބޫލުކޮށް، އީމާންވެ، އެ ރަސޫލާއާ ތަބާވިއެވެ. އަނެއްބަޔަކު، އެ ރަސޫލާގެ ރަސޫލުކަން ދޮގުކޮށް ކާފިރުވިއެވެ.[129] ","[128] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور\nعَائِضِ الْقَرْنِي\n[129] تَفْسِيرُ تَيْسِيرِ الْكَرِيمِ الرَّحَمْنِ لِلِإْمَامِ عَبْدِ الرَّحَمْنِ السَّعْدِي"],["(52) ދެންފަހެ، ބަނީ އިސްރާއިލުންގެ ތެރެއިން ގިނަ މީހުން، عِيْسَى عَلَيهِ السَّلَامُ ގެންނެވި ރިސާލަތު ދޮގުކޮށް ކާފިރުވެ، އެ ރަސޫލާގެ އަތްޕުޅުމަތީން އެބައިމީހުންނަށް ފެނިގެންދިޔަ މުޢްޖިޒާތްތަކަކީ ސިޙުރުކަމުގައި ބުނެ، އެ ރަސޫލާ ޝަހީދުކުރުމަށް ގަސްތުކުރި ހިނދު، ބަނީ އިސްރާއިލުންގެ ތެރެއިން، އެ ރަސޫލާ ގެންނެވި ރިސާލަތު ޤަބޫލުކޮށް އީމާންވީ މީހުންނަށް، އެ ރަސޫލާ ވިދާޅުވިއެވެ. الله سُبحَانَهُ وَتَعَالَىގެ ދީނަށް ނަޞްރުދިނުމުގައި، ތިމަން ރަސޫލާއަށް އެހީތެރިވެ ވާގިދޭހުށީ ތިޔަބައިމީހުންގެ ތެރެއިން ކޮން ބައެއްހެއްޔެވެ؟\nމިފަދައިން ވިދާޅުވުމުން، އެ ރަސޫލާ ގެންނެވި ރިސާލަތު ޤަބޫލުކުރި މީހުންގެ ތެރޭގައި ތިބި އެންމެ އީމާންކަން ވަރުގަދަ އަދި އެ ރަސޫލާއާ އެންމެ އަރިސްކަން ބޮޑު ބަޔަކު ކަމުގައިވާ، އެ ރަސޫލާގެ ޙަވާރީން ދެންނެވިއެވެ. އަޅުގަނޑުމެން މި ތިބީ، الله سُبحَانَهُ وَتَعَالَىގެ ދީނަށް ނަޞްރުދީ، އެ ދީނަށް ގޮވައި، އިބަ ރަސޫލާއަށް އެހީތެރިވެދިނުމަށް ތައްޔާރަށެވެ.\nހަމަކަށަވަރުން، އަޅުގަނޑުމެން މި ތިބީ، الله سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އިބަ ރަސޫލާއާ ތަބާވެގެންނެވެ. އޭ اللهގެ ރަސޫލާ عِيْسَى عَلَيهِ السَّلَامُއެވެ! އަޅުގަނޑުމެންނީ، الله سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށްގެންތިބި މުސްލިމުން ކަމުގެ މައްޗަށް، އިބަ ރަސޫލާ ހެކިވެވަޑައިގަންނަވާށެވެ![130] \nދަންނާށެވެ! ޙަވާރީންނަކީ، عِيْسَى عَلَيهِ السَّلَامُގެ އަޞްޙާބުންގެތެރެއިން، އެ ރަސޫލާއާ އެންމެ އަރިސް ބާރަ އަޞްޙާބުންނެވެ. އެ އަޞްޙާބުންނަށް ޙަވާރީން މި ނަން ކިޔުނީ، އެ ބޭފުޅުންގެ ހިތްޕުޅުތަކާއި، އުޅުއްވުމުގެ ސާފުކަމާއި ޠާހިރުކަމުންނެވެ. އެއްވެސް ދިލައެއް މިލައެއް ނެތް ހުދުފޭރާމުގައި ހުންނަ ސާފުކަމާއި ޠާހިރުކަން، އެ ޙަވާރީންގެ ހިތްޕުޅުތަކާއި އުޅުއްވުމުގައި ހުރިކަމަށް ބުނެވުނެވެ.","[130] تَفْسِيرُ تَيْسِيرِ الْكَرِيمِ الرَّحَمْنِ لِلِإْمَامِ عَبْدِ الرَّحْمَنِ السَّعْدِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(53) އަދި، الله سُبحَانَهُ وَتَعَالَىގެ ޙަޟްރަތުގައި ޙަވާރީން ދެންނެވިއެވެ. އޭ އަޅަމެންގެ ވެރި إِلٰهއެވެ! އިބަ إِلٰهُ ބާވައިލެއްވި އިންޖީލުގައިވާ ވަޙީއަށް އީމާންވެ، އެ ފޮތް އަޅަމެން ތެދުކޮށްފީމެވެ. އަދި، އިބަ إِلٰهُގެ ރަސޫލާ عِيسَى عَلَيهِ السَّلَامُއަށް އަޅަމެން ތަބާވެއްޖައީމުއެވެ.\nފަހެ، އިބަ إِلٰهُގެ އެއްކައުވަންތަކަމަށް ހެކިވެ، އިބަ إِلٰهُ ފޮނުއްވި ރަސޫލުންގެ ރިސާލަތު ތެދުކޮށް، އިބަ إِلٰهُގެ އަމުރުފުޅުތަކާއި ނަހީތައް ޤަބޫލުކޮށް، އިބަ إِلٰهُ ރުހިވޮޑިގަންނަވާ ގޮތަށް ޢަމަލުކުރާ މީހުންގެ ނަންތަކާ އެކު އަޅަމެންގެ ނަންތައް ވެސް ލިޔުއްވާނދޭވެ! އަދި އެންމެހައި ރަސޫލުން ވެސް އެ ރަސޫލުންނާ ޙަވާލުކުރެއްވުނު ރިސާލަތު އެ ރަސޫލުންގެ އުންމަތްތަކުގެ މީހުންނަށް ރައްދުކޮށް ދެއްވިކަމުގެ މައްޗަށް ޤިޔާމަތް ދުވަހުން ހެކިވާނޭ ބަޔަކު ކަމުގައިވާ، مُحَمَّدُ ﷺގެ އުންމަތުގެ މީހުންގެ ނަންތަކާ އެކު އަޅަމެންގެ ނަންތައް ލިޔުއްވައި އެބައިމީހުންގެ ތެރޭގައި އަޅަމެން ހިމަނުއްވާނދޭވެ![131] ","[131] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي وَتَفْسِيرُ الْقُرْآنِ الْعَظِيمِ لِلِإْمَامِ الَحْافِظِ ابْنِ كَثِير وَتَفْسِيرُ جَامِعِ الْبَيَانِ لِلِإْمَامِ\nمُحَمَّدِ بنِ جَرِيرِ الطَّبَرِي"],["(54) އަދި ބަނީ އިސްރާއިލުންގެ ތެރެއިން، عِيسَى عَلَيهِ السَّلَامُ ގެންނެވި ރިސާލަތަށް ކާފިރުވިމީހުން، އެ ރަސޫލާއާ ދެކޮޅަށް މަކަރުވެރި ނުބައި ރޭވުންތައް ރާވައި، އެ ރަސޫލާ ޤަތުލުކުރާނޭ މީހަކު ޢައްޔަންކޮށް އެ ކަން އޭނާއާ ޙަވާލުކުރިއެވެ. އަދި އެ ނުބައި ރޭވުންތައް ރޭވިމީހުންނަށް، عِيسَى عَلَيهِ السَّلَامُ ހުންނެވިތަން ދެއްކުމަށް ޓަކައި ދިޔައީ އެބައިމީހުންގެ ތެރޭގައި ހުރި އެންމެ ބޮޑު އަބާއްޖަވެރިއާއެވެ. ނަމަވެސް، عِيسَى عَلَيهِ السَّلَامُއާ ދެކޮޅަށް، އެ ކާފިރުން ރާވައި އުޅުނު ނުބައި ރޭވުންތައް، الله سُبحَانَهُ وَتَعَالَى ބާޠިލުކުރެއްވިއެވެ.\nއަދި އެބައިމީހުންގެ އެ ނުބައި ރޭވުންތަކާ ދެކޮޅަށް ހުރިހައި ކަމެއް، އެ إِلٰهُ ރާއްވަވައި ތަދުބީރުކުރެއްވީ އެބައިމީހުންނަށް ކެހިލިބޭ ގޮތަށެވެ. އެހެނީ ހަމަކަށަވަރުން، الله سُبحَانَهُ وَتَعَالَىއީ، މަކަރުވެރީން ރާވާ ނުބައި ރޭވުންތަކުގެ ހުރިހައި ނުބައި ކަމެއް، އެނބުރި އެބައިމީހުންގެ މައްޗަށް އަންނަ ގޮތަށް ކަންތައްތައް ތަދުބީރުކުރައްވަވާ އަދި ހުރިހައި ކަމެއް، މޮޅަށް ރާއްވަވާ إِلٰهއެވެ.\nދަންނާށެވެ! عِيسَى عَلَيهِ السَّلَامُ ޤަތުލުކުރުމަށް މަސައްކަތްކުރި ކާފިރުންނާ ދެކޮޅަށް، الله سُبحَانَهُ وَتَعَالَى ރޭއްވެވި ތަދުބީރަކީ، ހަށިކޮޅާއި ފުރާނަފުޅާ އެކު، عِيسَى عَلَيهِ السَّلَامُ އުޑަށް އުފުއްލެވުމެވެ. އަދި، އެ ރަސޫލާ ހުންނެވިތަން ކާފިރުންނަށް ދެއްކުމަށް މަސައްކަތްކުރި މީހާގެ ސިފަ، عِيسَى عَلَيهِ السَّلَامُގެ ސިފަފުޅަށް ބަދަލުކުރެއްވުމެވެ. އެ ކަން އެ ގޮތަށް ހިނގައިދިޔުމުން، އެ މީހާއަކީ، عِيسَى عَلَيهِ السَّلَامُ ކަމުގައި އެ ކާފިރުންނަށް ކަށަވަރުވެ ޔަޤީންވިއެވެ. ދެން އެބައިމީހުން އެ ނުލަފާ އަބާއްޖަވެރިޔާ ޤަތުލުކޮށް ޞަލީބަށްއެރުވިއެވެ. އަދި ކާފިރުން ރާވާ ނުބައި ރޭވުންތަކާ ދެކޮޅަށް، الله سُبحَانَهُ وَتَعَالَى މި ފަދަ ތަދުބީރުތައް ރާއްވަވަނީ، އެ إِلٰهُގެ މަތިވެރިވަންތަކަމާއި ގަދަކީރިތިވަންތަކަމާ އެކަށޭނަ ގޮތުގެ މަތީން ކަން ކަށަވަރެވެ.[132] ","[132] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَصَفْوَةُ التَّفَاسِيرِ"],["(55) އޭ ރަސޫލާއެވެ! عِيْسَى عَلَيهِ السَّلَامُއަށް، އަންނަނިވި ފަދައިން، الله سُبحَانَهُ وَتَعَالَى ވަޙީކުރެއްވި ހިނދު،\nކަން ހިނގި ގޮތް، އިބަ ރަސޫލާ މީސްތަކުންނަށް ވިދާޅުވެދެއްވާށެވެ! الله سُبحَانَهُ وَتَعَالَى ވަޙީކުރެއްވިއެވެ. އޭ عِيْسَى عَلَيهِ السَّلَامُއެވެ! ހަމަކަށަވަރުން، އެއްވެސް އުނދަގޫފުޅެއް އަދި ގެއްލުމެއް ވިއަސް، އިބަ ރަސޫލާއަށް ލިބިވަޑައިނުގަންނަވާ ފަދަ ގޮތަކަށް، އަދި މަރުގެންނެވުމަކާ ވެސް ނުލައި، އިބަ ރަސޫލާގެ ހަށިކޮޅާއި ފުރާނަފުޅާ އެކު، ތިމަން إِلٰهُގެ ޙަޟްރަތަށް، އިބަ ރަސޫލާ\nއުފުއްލަވާހުށީމެވެ. އަދި ކާފިރުވެއްޖެ މީސްތަކުންގެ ނުބައިކަމުން، އިބަ ރަސޫލާ ދުރުކުރައްވައި އެބައިމީހުންގެ އަތްދަށުން ސަލާމަތްކުރައްވައި، އިބަ ރަސޫލާ ޠާހިރުކުރައްވާހުށީމެވެ.\nއަދި ފަހު ޒަމާނުގައި، އިބަ ރަސޫލާ ދުނިޔެއަށް ފޮނުއްވުމަށް ފަހު، އިބަ ރަސޫލާ ދުނިޔޭގައި ލެހެއްޓެވުމަށް، ތިމަން إِلٰهُ ކަނޑައަޅުއްވައިފައިވާ އަޖަލު ފުރިހަމަވުމުން، އިބަ ރަސޫލާގެ ފުރާނަފުޅު ހިއްޕަވައި، ތިމަން إِلٰهُ، އިބަ ރަސޫލާ މަރުގަންނަވާހުށީމެވެ. އަދި ޙައްޤު ގޮތުގައި، އިބަ ރަސޫލާއާ ތަބާވީ މީހުން، އެ ނޫން އެންމެހައި ކާފިރުތަކުންގެ މައްޗަށް، ޤިޔާމަތާ ޖެހޭނދެން ވެސް ގަދަކުރައްވައި މަތިވެރިކުރައްވާހުށީމެވެ. ދެން، ޙިސާބުބެއްލެވި ޖަޒާދެއްވޭ ޤިޔާމަތް ދުވަހުން، ތިޔަބައިމީހުން އެންމެން އެނބުރި ރުޖޫޢަކުރެއްވޭހުށީ، ތިމަން إِلٰهُގެ ޙަޟްރަތަށެވެ.\nފަހެ، ދުނިޔޭގައި އުޅުނުއިރު ތިޔަބައިމީހުންގެ މެދުގައި އުފެދުނު ޚިލާފުވުންތަކާއި، ދެބަސްވެއުޅުނު ކަންތައްތަކާމެދު، ޤިޔާމަތް ދުވަހުން، ތިމަން إِلٰهُ ފައިޞަލާކުރައްވައި، ތިޔަބައިމީހުންގެ މެދުގައި ޢަދްލަށް ނިޔާކުރައްވާހުށީމެވެ. ޝައްކެއްނެތެވެ. ޙައްޤު ގޮތުގައި، عِيْسَى عَلَيهِ السَّلَامُއަށް އީމާންވި ތެދުވެރި މުއުމިނުން ސުވަރުގެއަށް ވައްދަވައި، އެ ރަސޫލާއަށް ކާފިރުވި މީހުންނާއި، އުލޫހިއްޔަތުގެ ދަރަޖައަށް، އެ ރަސޫލާ ގެންދިޔަ ދޮގުވެރީން ނަރަކައަށް ވައްދަވާނެތެވެ.\nދަންނާށެވެ! عِيْسَى عَلَيهِ السَّلَامُގެ ރިސާލަތު ދޮގުކޮށް، އެ ރަސޫލާއާ ދެކޮޅަށް، ނުބައި ރޭވުންތައް ރޭވި ޔަހޫދީންނާއި، އެ ނޫން ކާފިރުންގެ ކިބައިގައި ހުރި ބޮޑާކަމާއި، ގޮތްދޫނުކުރުމާއި، ނުބައިކަމާއި، ކެހިވެރިކަމުގެ ޙަޤީޤަތް، ޤިޔާމަތް ދުވަހުން ފައުޅުވެ އެނގޭނެތެވެ. އަދި އުލޫހިއްޔަތުގެ ދަރަޖައަށް، عِيْسَى عَلَيهِ السَّلَامُގެންދިޔަ ނަޞާރާއިންގެ ކިބައިގައިހުރި ދޮގުވެރިކަމާއި ކުފުރުވެރިކަން ވެސް އެ ދުވަހުން ފައުޅުވެ އެނގޭނެތެވެ.[133] \nޝައްކެއްނެތެވެ. ޤިޔާމަތް ޤާއިމުވާން ކައިރިވެފައި ވަނިކޮށް، عِيْسَى عَلَيهِ السَّلَامُ، ބިމަށް ފައިބައިވަޑައިގަންނަވާނެތެވެ. އެއީ، مُحَمَّدُﷺގެ ޝަރީޢަތާ ތަބާވެވަޑައިގަންނަވާ ޢަދްލުވެރި ޙާކިމެއްގެ ގޮތުގައެވެ. އަދި ބިމަށް ފައިބައިވަޑައިގެންނެވުމަށް ފަހު، ދައްޖާލު ޤަތުލުކުރައްވައި، ނަޖިސްކަން ބޮޑު ޖަނަވާރެއް ކަމުގައިވާ އޫރުތައް މަރުއްވައި، ޞަލީބު މުގުރުއްވާނެތެވެ. އަދި އެއްވެސް ބަޔެއްގެ ކިބައިން، ޖިޒްޔަ ޤަބޫލެއް ނުކުރައްވާނެތެވެ. އަދި، مُحَمَّدُ ﷺގެ ޝަރީޢަތާ ތަބާވުމަށް، އެ ރަސޫލާ ގޮވައިލެއްވުމުން، ޔަހޫދީންނާއި ނަޞާރާއިން އެ ކަން ޤަބޫލުކުރާނެތެވެ. ދެން، އެއަށް ފަހު، އެ ރަސޫލާ ދުނިޔޭގައި ހުންނެވުމަށް، الله سُبحَانَهُ وَتَعَالَى ކަނޑައަޅުއްވައިފައިވާ އަޖަލު ހަމަވުމުން، އެ ރަސޫލާގެ ފުރާނަފުޅު ހިއްޕެވޭނެތެވެ.[134] ","[133] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[134] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَمَوْسُوعَةُ الإمَامِ نَاصِرِ الدَّينِ الْألْبَانِي فِي الْعَقِيدَةِ"],["(56) ފަހެ، ދަންނާށެވެ! عِيْسَى عَلَيهِ السَّلَامُ ގެންނެވި ރިސާލަތަށް ކާފިރުވި ޔަހޫދީންނާއި عِيْسَى عَلَيهِ السَّلَامُއަށް މަދަޙަކިޔައި ތަޢުރީފުކުރުމުގައި ހައްދުފަހަނަޅައިގޮސް، އުލޫހިއްޔަތުގެ ދަރަޖައަށް، އެ ރަސޫލާ ގެންދިޔަ ނަޞާރައިންނަށް، ތިމަން إِلٰهُ، ގަދަފަދަ ޢަޛާބު ދެއްވާހުށީމެވެ. އެއީ، އެބައިމީހުންގެ ތެރެއިން ބަޔަކު ދުނިޔޭގައި ވެސް ޤަތުލުވެވި، އޭގެ ތެރެއިން ބައެއް މީހުންގެ މުދައުތައް ހިފެވި، އަނެއްބައި މީހުންގެ މުދަލުގެ މިލްކުވެރިކަން އެބައިމީހުންގެ އަތުން ނިގުޅައިގަނެވި، ނިކަމެތިކުރެވުންފަދަ ކަންތައް މެދުވެރިކުރެއްވުމުންނެވެ. އަދި އާޚިރަތް ދުވަހުން އެބައިމީހުންނަށް ހުންނާނީ ނަރަކައިގެ ވޭންދެނިވި ޢަޛާބެވެ.\nއަދި، الله سُبحَانَهُ وَتَعَالَىގެ ޢަޛާބުން އެބައިމީހުން ދުރުކޮށް ސަލާމަތްކުރުމަށް އެހީތެރިވެ، އެބައިމީހުންނަށް ނަޞްރުދީ ވާގިވެރިވާނޭ ހަމަ އެއްވެސް ފަރާތެއް ނުވާނެތެވެ.[135] ","[135] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(57) އަދި ދަންނާށެވެ! الله سُبحَانَهُ وَتَعَالَىއަށް އީމާންވެ، އެ إِلٰهُގެ ރަސޫލުން ގެންނެވި ރިސާލަތު ތެދުކޮށް ޤަބޫލުކޮށް، ނަމާދުޤާއިމުކޮށް، ޒަކާތްދީ، ޞާލިޙު ޢަމަލުކުޅަ މީހުންނަށް، އެބައިމީހުން ކުޅަ ޢަމަލުތަކުގެ ފުރިހަމަ ޖަޒާ، އެއްވެސް އުނިވުމެއްނެތި، ޤިޔާމަތް ޤާއިމުވާ ދުވަހުން، އެ إِلٰهُ އެބައިމީހުންނަށް ދެއްވާނޭކަން ކަށަވަރެވެ. އަދި ޝިރުކުކޮށް އަމިއްލަ ނަފްސަށް އަނިޔާވެރިވާ ކާފިރުންދެކެ، الله سُبحَانَهُ وَتَعَالَى ލޯބިވެވޮޑިގެނެއް ނުވެތެވެ.\nދަންނާށެވެ! މި އާޔަތުގައި ބަޔާންވެދިޔަ ޞާލިޙުންނަކީ، مُحَمَّدُ ﷺ ރަސޫލުކަމައިގެން ފޮނުއްވުމުގެ ކުރީގައި އުޅުނު ނަޞާރައިންގެ ތެރެއިން، الله سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، عِيسَى عَلَيهِ السَّلَامُއާ ތަބާވެ ހެޔޮ ޢަމަލު ކުޅަ މީހުންނެވެ.\nއަދި ދަންނާށެވެ! އެއްވެސް އިންސާނަކު، އޭނާގެ އަމިއްލަ ނަފްސަށް ލިބިގަންނާނޭ އެންމެ ބޮޑު އަނިޔާއަކީ، الله سُبحَانَهُ وَتَعَالَىއާ އެއްވެސް ފަރާތެއް އަދި އެއްޗެއް ވިއަސް ބައިވެރިކޮށް ޝިރްކުކުރުމެވެ. އަދި، އެ إِلٰهُ ފޮނުއްވި ރަސޫލުން ގެންނެވި ރިސާލަތު ދޮގުކުރުމެވެ.[136] ","[136] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(58) އޭ ރަސޫލާއެވެ! عِيْسَى عَلَيهِ السَّلَامُއާމެދު ކަންތައް ހިނގައިދިޔަ ގޮތުގެ ވާހަކަތަކުގެ ތެރެއިން، ތިމަން إِلٰهُ އިބަ ރަސޫލާއަށް ކިޔައިދެއްވައި އަންގަވައިދެއްވާ މި ވާހަކަތަކަކީ، އިބަ ރަސޫލާގެ ޣައިބުގައި ހިނގައިފައިވާ ކަންތައްތަކުގެ ތެރޭގައި ހިމެނޭ ވާހަކަތަކެކެވެ. އަދި ވަޙީގެ ޛަރީޢާއިން، އިބަ ރަސޫލާއަށް، ތިމަން إِلٰهُ މި ދެއްވާ ފިލާވަޅުތަކަކީ، ތިމަން إِلٰهُގެ އާޔަތްތަކުގެ ތެރެއިންނާއި ޙިކްމަތްވަންތަ ނަސޭހަތުގެ ތެރެއިން ހިމެނިގެންވާ ފިލާވަޅުތަކެކެވެ. ވީމާ، ކީރިތި ޤުރުއާނަކީ، ތަޤުވާވެރީންނަށް ޓަކައިވާ ޙިކްމަތްވަންތަ ހަނދާންކޮށްދެއްވުމެކެވެ. އަދި ނުހަނު މާތްކަން ބޮޑު ޛިކްރެއް ވެސް މެއެވެ.\nދަންނާށެވެ! މި ހުރިހައި ވާހަކަތަކަކުންމެ އެނގި ސާބިތުވަނީ، مُحَمَّدٌ ﷺ ގެންނެވި ރިސާލަތަކީ ޞައްޙަ ތެދު ރިސާލަތެއް ކަމެވެ. އަދި ހަމައެހެންމެ، ކީރިތި ޤުރްއާނުގައި، عِيْسَى عَلَيهِ السَّلَامُއާ ބެހޭ ގޮތުން އައިސްފައިވާ ވާހަކަތަކުން ވެސް އެނގި ސާބިތުވަނީ، އެ ފޮތަކީ ޞައްޙަ ތެދު ފޮތެއް ކަމެވެ. އަދި، ކީރިތި ޤުރްއާނަކީ، ޙައްޤާއި ބާޠިލު ވަކިކޮށްދެނިވި ފޮތެއްކަމުގެ މައްޗަށް، އެ ފޮތުގައިވާ ވާހަކަތަކުން ހެކި ލިބޭކަމާ މެދަކު އެއްވެސް ޝައްކެއްނެތެވެ.[137] ","[137] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(59) ހަމަކަށަވަރުން، الله سُبحَانَهُ وَتَعَالَىގެ ޙަޟްރަތުގައި، عِيسَى عَلَيهِ السَّلَامُ ހެއްދެވުމުގެ މިސާލު، آدَم عَلَيهِ السَّلَامُ ހެއްދެވުމުގެ މިސާލުފަދައެވެ. އެހެނީ، ބަފައިކަލަކާއި މައިކަނބަލަކާ ނުލައި، ބިމުގެ މަށީން، آدَم عَلَيهِ السَّلَامُގެ އޮނިގަނޑު ހައްދަވައި ސޫރަކުރެއްވީ، الله سُبحَانَهُ وَتَعَالَىގެ ދެ އަތްޕުޅުންނެވެ. ދެން، އެ އޮނިގަނޑަށް، އެ إِلٰهُ ވަޙީކުރެއްވީ «كُنْ بَشَرًا» މި ފަދައިންނެވެ.\nމާނައީ: ”އިންސާނަކަށް ވާށެވެ!“ މި ފަދައިން ވަޙީކުރެއްވުމުން، ހަމަ އެ ވަގުތުމެ އެ އޮނިގަނޑު އިންސާނަކަށް ވިއެވެ.\nދަންނާށެވެ! ހަމަ އެ ފަދައިންމެ، الله سُبحَانَهُ وَتَعَالَىގެ އަމުރުފުޅަށް، مَرْيَم عَلَيهَا السَّلَامُގެ ހެދުންކޮޅުގެ ތެރެއަށް، جِبْرِيل عَلَيهِ السَّلَامُ ފުމެލެއްވި ވަގުތު، (كُنْ) މިފަދައިން، الله سُبحَانَهُ وَتَعَالَى ވަޙީކުރެއްވުމުން، ބަފައިކަލަކާ ނުލައި، عِيسَى عَلَيهِ السَّلَامُއާއިގެން އެ ކަމަނާ އާލާސްވެއިންނަވައި، ބަނޑުފުޅު ބޮޑުވެ، މާބަނޑުވެ އިންނެވުމުގެ މުއްދަތު ފުރިހަމަވުމުން އެ ދަރިކަލުންނައިގެން އެ ކަމަނާ ރައްކައުވިއެވެ. ވީމާ، ބަފައިކަލަކާއި މައިކަނބަލަކާ ނުލައި، الله سُبحَانَهُ وَتَعَالَىގެ ދެ އަތްޕުޅުން، آدَم عَلَيهِ السَّلَامُ އުފެއްދެވުމުން، آدَم عَلَيهِ السَّلَامُ، إِلٰهއަކު ކަމުގައި ނުވާއިރު، ބަފައިކަލަކާ ނުލައި، الله سُبحَانَهُ وَتَعَالَى، عِيسَى عَلَيهِ السَّلَامُ އުފެއްދެވުމުން، عِيسَى عَلَيهِ السَّلَامُ، إِلٰهއަކު ކަމުގައި ވާނީ ކިހިނަކުންހެއްޔެވެ؟ އެ ކަން އެ ގޮތަށް ނުވާނޭކަމީ ކަށަވަރު ކަމެކެވެ.\nޝައްކެއްނެތެވެ. އެންމެހައި ނަޞާރާއިން ވެސް ޤަބޫލުކުރާ ފަދައިން، آدَم عَلَيهِ السَّلَامُއަކީ، الله سُبحَانَهُ وَتَعَالَى އުފައްދަވައިފައިވާ އިންސާނެކެވެ. ވީއިރު، އެބައިމީހުންނަކީ ތެދު ޤަބޫލުކުރާ ބަޔަކު ކަމުގައި ވަނީ ނަމަ، عِيْسَى عَلَيهِ السَّلَامُއާމެދު ވެސް އެބައިމީހުންނަށް ޤަބޫލުކުރާންޖެހޭނީ، އެ ރަސޫލާއީ، الله سُبحَانَهُ وَتَعَالَى އުފައްދަވައިފައިވާ އިންސާނަކު ކަމުގައެވެ. އަދި މި އާޔަތުން، الله سُبحَانَهُ وَتَعَالَى ސާބިތުކޮށްދެއްވަނީ، ބަފައިކަލަކާ ނުލައި، عِيسَى عَلَيهِ السَّلَامُ އުފެއްދެވުމުގެ ސަބަބުން، އެ ރަސޫލާއީ، إِلٰهއަކު ކަމުގައިބުނެ ނަޞާރައިން އެ ދައްކާ ވާހަކައަކީ، ބާޠިލު ދޮގު ވާހަކައެއް ކަމެވެ.[138] \nމި އާޔަތް ވެސް ބާވައިލެއްވުނީ، ނަޖްރާނުން އައި ނަޞާރާއިންގެ ވަފްދުގެ މީހުންނާ މެދުގައެވެ.\nފަހެ، عِيسَى عَلَيهِ السَّلَامُ އަކީ، الله سُبحَانَهُ وَتَعَالَىގެ އަޅުތަކުންގެ ތެރެއިން އަޅަކު ކަމަށާއި، އެ إِلٰه ފޮނުއްވި ރަސޫލުންގެ ތެރެއިން ރަސޫލަކު ކަމުގައި، ސަލާމާއި ޞަލަވާތްލެއްވި ކައު އިތުރު ރަސޫލާ ވިދާޅުވުމުން، އެ ވަފްދުގެ މީހުން ދެންނެވިއެވެ. عِيسَى عَلَيهِ السَّلَامُގެ ބަފައިކަލަކީ ކާކުތޯއެވެ؟ ދެން، އެ ސުވާލުގެ ޖަވާބުގައި މި އާޔަތް ބާވައިލެއްވުނެވެ.\nއެހެނީ ހަމަކަށަވަރުން، މި އާޔަތުގައި، الله سُبحَانَهُ وَتَعَالَى އަންގަވައިފައިވަނީ، عِيسَى عَلَيهِ السَّلَامُ ބަފައިކަލަކާ ނުލައި އުފެއްދެވި ފަދައިން، آدَم عَلَيهِ السَّلَامُ، އުފައްދަވައިފައި ވަނީ، ބަފައިކަލަކާ އަދި މައިކަނބަލަކާ ވެސް ނުލައެވެ. الله سُبحَانَهُ وَتَعَالَىގެ އިރާދަފުޅާއި މިންވަރުފުޅުގެ ދަށުން (كُنْ) މި ފަދައިން ވަޙީކުރައްވައި، آدَم عَلَيهِ السَّلَامُ، އުފެއްދެވިއެވެ. ހަމަ އެ ފަދައިންމެ، (كُنْ) މި ފަދައިން ވަޙީކުރައްވައި، عِيسَى عَلَيهِ السَّلَامُ ވެސް އުފެއްދެވިއެވެ.[139] ","[138] تَفْسِيرُ تَيْسِيرِ الْكَرِيمِ الرَّحمَْنِ لِلِإْمَامِ عَبْدِ الرَّحمَْنِ السَّعْدِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[139] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(60) އޭ ރަސޫލާއެވެ! އިބަ ރަސޫލާގެ ވެރި إِلٰهُގެ ޙަޟްރަތުން، عِيسَى عَلَيهِ السَّلَامُއާމެދު އިބަ ރަސޫލާއަށް ބާވައިލެއްވި ވަޙީގައި އެ ވަނީ، عِيسَى عَلَيهِ السَّلَامُ އުފައްދަވައި ޚަލްޤުކުރެއްވި ގޮތުގެ، ތެދު ޙަޤީޤަތެވެ. ވީމާ، الله سُبحَانَهُ وَتَعَالَىގެ ޙަޟްރަތުން އިބަ ރަސޫލާއަށް ބާވައިލެއްވުނު ވަޙީގެ ތެރެއިން އެއްވެސް އެއްޗަކާމެދު ޝައްކުކުރާ މީހުންގެ ތެރެއިން، އިބަ ރަސޫލާ ވެވަޑައިނުގަންނަވާށެވެ! އަދި، عِيسَى عَلَيهِ السَّلَامُއާމެދު، ނަޞާރާއިންނާއި ޔަހޫދީން އެ ހަދާ ބުހުތާން ދޮގުން އެއްކިބާވެވަޑައިގެން، عِيسَى عَلَيهِ السَّلَامُ އުފެއްދެވިގޮތާމެދު، އިބަ ރަސޫލާ ތިޔަ ހުންނެވި ޔަޤީންކަންމަތީ ސާބިތުވެ ހުންނަވާށެވެ![140]","[140] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(61) އޭ ރަސޫލާއެވެ! ފަހެ، عِيسَى عَلَيهِ السَّلَامُ އުފައްދަވައި ޚަލްޤުކުރެއްވި ގޮތުގެ ޢިލްމު، الله سُبحَانَهُ وَتَعَالَىގެ ޙަޟްރަތުން ވަޙީގެ ޛަރީޢާއިން، އިބަ ރަސޫލާއަށް ލިބިވަޑައިގަތުމަށްފަހު، عِيْسَى عَلَيهِ السَّلَامُއާމެދު، އިބަ ރަސޫލާއާ ދެބަސްވެ ޖަދަލުކުރި ނަޞާރައިންގެ މީހުންނަށް، އިބަ ރަސޫލާ ވިދާޅުވާށެވެ! ތިމަންމެން ތިމަންމެންގެ ދަރީންނަށާއި، ތިޔަބައިމީހުން ތިޔަބައިމީހުންގެ ދަރީންނަށް، އަދި ތިމަންމެން ތިމަންމެންގެ އަނބީންނަށާއި، ތިޔަބައިމީހުން ތިޔަބައިމީހުންގެ އަނބީންނަށް އަދި ތިމަންމެން ތިމަންގެ އަމިއްލަ ނަފްސުތަކަށާއި، ތިޔަބައިމީހުން ތިޔަބައިމީހުންގެ އަމިއްލަ ނަފްސުތަކަށް ގޮވައި މި އެންމެން އެއް ތަނަކަށް އެއްވަމާ އަންނާށެވެ!\nދެން އެއަށްފަހު، މަޑުމޮޅިކަމާއި ބިރުވެތިކަމާ އެކު ތިބެ ދުޢާކޮށް، الله سُبحَانَهُ وَتَعَالَىއަށް އިބްތިހާލުކޮށް މި ފަދައިން ދަންނަވަމާހިނގާށެވެ! އޭ އަޅަމެންގެ ވެރި إِلٰهއެވެ! އަޅަމެން ދެބައިމީހުންކުރެ، عِيسَى عَلَيهِ السَّلَامُއާމެދު ދޮގުހަދާ ބަޔެއްގެ މައްޗަށް، އިބަ إِلٰهُގެ ޙަޟްރަތުން ޢުޤޫބާތާއި ޢަޛާބުފޮނުއްވައި ލަޢުނަތްލައްވައިފާނދޭވެ![141] \nމި ފަދައިން ޙަދީޘުކުރެއްވުމުން، އެ ގޮތަށް ދުޢާކޮށް މުބާހަލާކުރުމަށް ޙާޟިރުވެ، މުބާހަލާކުރާކަށް ނަޞާރާއިންނަކަށް ނުކެރުނެވެ. ސަބަބަކީ، ދޮގުވެރީންނަކީ އެބައިމީހުން ކަމާއި، އެ މާތް ރަސޫލާއަކީ، الله سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ޙައްޤު ރަސޫލަކުކަން އެބައިމީހުންނަށް ކަށަވަރުވެ ޔަޤީންވާތީއެވެ. ކަން މިހެން ހުރުމާ އެކު ވެސް، އިސްލާމް ދީން ޤަބޫލުނުކޮށް، އެބައިމީހުން އެއްބަސްވީ ޖިޒްޔަދީގެން އެބައިމީހުންގެ ދީނުގައި ތިބުމަށެވެ.\nދަންނާށެވެ! عِيْسَى عَلَيهِ السَّلَامُއާ ބެހޭގޮތުން مُحَمَّدٌ ﷺއާ ދެބަސްވެ ޖަދަލުކުރީ ޔަމަނުކަރައިގެ ނަޖުރާނުން އައި ނަޞާރާއިންގެ ވަފްދުގެ މީހުންނެވެ.[142] ","[141] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[142] التَّفْسِيرُ الْكَبِيرُ مَفَاتِيحُ الْغَيبِ لِلِإْمَءامِ فَخْر الدِّينِ الرَّازِي"],["(62) އޭ ރަސޫލާއެވެ! ހަމަކަށަވަރުން عِيسَى عَلَيهِ السَّلَامُއާމެދު، އިބަ ރަސޫލާއަށް، ތިމަން إِلٰهُ ބާވައިލެއްވި ވަޙީގައި މިވާ ޚަބަރުތަކަކީ، ޙައްޤު ތެދު ޚަބަރުތަކެއްކަމާ މެދަކު ކުޑަވެސް ޝައްކެއްނެތެވެ. އަދި، الله سُبحَانَهُ وَتَعَالَى ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން إِلٰهއަކު ނުވެއެވެ. އަދި ހަމަކަށަވަރުން، الله سُبحَانَهُ وَتَعَالَىއީ، އެ إِلٰهُގެ ބާރުވެރިވަންތަކަމުގެ ދަށުގައި އެންމެހައި ޚަލްޤުތަކުން ބަލަހައްޓަވާ، ގަދަކީރިތިވަންތަ إِلٰهއެވެ. އަދި، އެ إِلٰهއީ، ކޮންމެ ކަމަކާއި، ކޮންމެ އެއްޗެއް މިންވަރުކުރައްވައި، ހުރިހައި ކަމެއް ތަދުބީރުކުރެއްވުމުގައި ޙިކުމަތްވަންތަ إِلٰهއެވެ.[143]","[143] تَفْسِيرُ تَيْسِيرِ الْكَرِيمِ الرَّحمَْنِ لِلِإْمَامِ عَبْدِ الرَّحمَْنِ السَّعْدِي"],["(63) ފަހެ، އިބަ ރަސޫލާގެ ރަސޫލުކަން ދޮގުކޮށް، އިބަ ރަސޫލާއާ ތަބާނުވެ، އިބަ ރަސޫލާ ގެންނެވި ދީނުން މޫނު އަނބުރައިލައި އެ ދީނަށް ފުރަގަސްދޭ ނަޞާރައިންނާ އެ ނޫން އެ ފަދަ ކޮންމެ ބަޔަކުމެ ދަންނާށެވެ! ފަހެ، އެބައިމީހުންނަކީ، ބިންމަތީގައި ފަސާދަކުރާ ބަޔެކެވެ. އަދި ހަމަކަށަވަރުން، الله سُبحَانَهُ وَتَعَالَىއީ، ފަސާދަކުރާ މީހުންނާއި އެބައިމީހުންކުރާ ހުރިހައި ކަމެއް، މޮޅަށް ދެނެވޮޑިގެންވާ إِلٰهއެވެ. ވުމާއެކު، އެ ކަމުގެ ފުރިހަމަ ސަޒާ، އެބައިމީހުންނަށް، އެ إِلٰهُ ދެއްވާނެތެވެ.[144] ﭐ","[144] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(64) އޭ ރަސޫލާއެވެ! ތައުރާތާއި އިންޖީލުގެ އަހުލުވެރީން ކަމުގައިވާ ޔަހޫދީންނާއި ނަޞާރާއިންނަށް، އިބަ ރަސޫލާ ވިދާޅުވާށެވެ! އޭ ފޮތުގެ އަހުލުވެރީންނޭވެ! އަހުރެމެންގެ މެދުގައްޔާއި ތިޔަބައިމީހުންގެ މެދުގައި ހަމަހަމަވެގެންވާ އަދި ޢަދުލުވެރިކަމާއި ޙައްޤުގެ މައްޗަށް ޤާއިމުވެފައިވާ ކަލިމައެއް ޤަބޫލުކޮށް، އެ ކަލިމައިގެ މަތީގައި ސާބިތުވެ ތިބުމަށް، އަހުރެމެން އެންމެން އެއްބަސްވަމާ އަންނާށެވެ! އެއީ، ހަމައެކަނި، الله سُبحَانَهُ وَتَعَالَىއަށް އަޅުކަން ޚާލިޞްކުރުމަށާއި، އެ إِلٰهُ ފިޔަވައި އެހެން އެއްވެސް ފަރާތަކަށް އަޅުކަން ނުކުރުމަށެވެ.\nއަދި، އެ إِلٰهއަށްކުރާ އަޅުކަމުގައި އެއްވެސް ފަރާތެއް، އެ إِلٰهއާ ބައިވެރިކޮށް ޝަރީކުނުކުރުމަށެވެ. އެއީ، ބުދެއް ނުވަތަ ޞަލީބެއް ނުވަތަ ޠާޣޫތެއް ނުވަތަ މި ނޫން އެހެން ފަރާތެއް ކަމުގައި ވިއަސް މެއެވެ. އަދި އަހުރެމެންގެ ތެރެއިން އެއްބަޔަކު، އަނެއްބަޔަކީ، إِلٰهُން ކަމުގައި ބަލައި، الله سُبحَانَهُ وَتَعَالَى ފިޔަވައި އެ ބަޔަކަށް އަޅުކަން ނުކުރުމަށެވެ.\nއޭ މުއުމިނުންނޭވެ! މި އަގުހުރި ނަސޭހަތާއި އިސްލާމް ދީނުގެ މާތް ދަޢުވަތު ޤަބޫލުނުކޮށް، އެ ދީނަށް އެބައިމީހުން ފުރަގަސްދީފި ނަމަ، ފަހެ، ތިޔަ މުއުމިނުން އެބައިމީހުންނަށް ބުނާށެވެ! ހަމަކަށަވަރުން، ތިމަންމެން މި ތިބީ، ތިމަންމެންގެ ވެރި إِلٰهއަށް ބޯލަނބައި ކިޔަމަންތެރިވެ، ތިމަންމެންގެ ގާތަށް، އެ إِلٰهُ ފޮނުއްވި ރަސޫލާއާ ތަބާވެ އިސްލާމް ދީނުގައިވާ އެންމެހައި ކަންތައްތަކަށް ބަހާއި ޢަމަލުން ކިޔަމަންވާ މުސްލިމުން ކަމުގައި ވެގެންނެވެ. ފަހެ، އެ ކަމަށް ތިޔަބައިމީހުން ހެކިވާށެވެ![145] ","[145] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(65) އޭ ރަސޫލާއެވެ! ތައުރާތާތުގެ އަހްލުވެރީންކަމުގައިވާ ޔަހޫދީންނާއި، އިންޖީލުގެ އަހްލުވެރީންކަމުގައިވާ ނަޞާރާއިންނަށް، އިބަ ރަސޫލާ ވިދާޅުވާށެވެ! އޭ ފޮތުގެ އަހްލުވެރީންނޭވެ! ތައުރާތު ވެސް އަދި އިންޖީލު ވެސް ބާވައިލެއްވުނީ، ابْرَاهِيمُ عَلَيهِ السَّلَامُ ދުނިޔެ ދޫކުރެއްވިތާ އެތައް ޒަމާންތަކެއް ވޭތުވެ ދިޔުމުގެ ފަހުން ކަމުގައިވާއިރު ވެސް، ތިޔަބައިމީހުންގެ ތެރެއިން ޔަހޫދީން ބުނަނީ، އެ ރަސޫލާއަކީ ޔަހޫދީއަކު ކަމުގައެވެ. އަދި ނަޞާރާއިން ބުނަނީ، އެ ރަސޫލާއަކީ ނަޞްރާނީއަކު ކަމުގައެވެ.\nމި ފަދައިން ބުނެ، ތިޔަބައިމީހުން އެއް ބަޔަކު އަނެއްބަޔަކާ ދެބަސްވެ ތިޔަ ޖަދަލުކުރަނީ ކީއްވެގެންހެއްޔެވެ؟ ފަހެ، ابْرَاهِيمُ عَلَيهِ السَّلَامُއާމެދު ތިޔަބައިމީހުން ތިޔަ ދައްކާ ވާހަކައާއި ތިޔަކުރާ ޖަދަލަކީ، އެއްވެސް ޙަޤީޤަތެއް ނެތް ބާޠިލު ޖަދަލެއް ކަމާއި، ތިޔަކުރާ ހީއަކީ ކުށް ހީއެއް ކަން ތިޔަބައިމީހުންނަށް ނުވިސްނެނީހެއްޔެވެ؟ އެހެނީ ހަމަކަށަވަރުން، ތިޔަ ދެބައިމީހުންނަށް ވެސް ރަނގަޅަށް އެނގޭނޭ ފަދައިން، ޔަހޫދީން ވެސް އަދި ނަޞާރައިން ވެސް އުފެދިފައި ވަނީ، ابْرَاهِيمُ عَلَيهِ السَّلَامُ އަވަހާރަވީތާ އެތައް ޒަމާނެއް ވޭތުވެ ދިއުމަށް ފަހުގައެވެ.[146] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެންވެއެވެ. ابْرَاهِيم عَلَيهِ السَّلَامُއަކީ، ޔަހޫދީއަކު ކަމުގައި، ޔަހޫދީން ބުނެއުޅުނެވެ. އަދި އެ ރަސޫލާއަކީ، ނަޞްރާނީއަކު ކަމުގައި، ނަޞާރާއިން ބުނެއުޅުނެވެ.\nއެ ފަދައިން ބުނެ، އެ ދެބައިމީހުންގެ ދެމެދުގައި ޒުވާބުހިނގައި، އެ ކަމާ ގުޅޭ ގޮތުން، ކީރިތި ރަސޫލާގެ އަރިހަށް އައިސް، ابْرَاهِيمُ عَلَيهِ السَّلَامُއާ ބެހޭ ގޮތުން، އެ ރަސޫލާގެ ބަސްފުޅަކަށް އެދުނު ހިނދު މި އާޔަތް ބާވައިލެއްވުނެވެ.[147] ","[146] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[147] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(66) އޭ ރަސޫލާއެވެ! ތައުރާތާއި އިންޖީލުގެ އަހްލުވެރީންނަށް، އިބަ ރަސޫލާ ވިދާޅުވާށެވެ! އޭ މިތިބަ ޔަހޫދީންނާއި ނަޞާރާއިންނޭވެ! عِيسَى عَلَيهِ السَّلَامُއަކީ ތިޔަބައިމީހުންގެ ކާބަފައިން ދެކެފައިވާ ރަސޫލެކެވެ. އަދި، އެ ރަސޫލާއާމެދު ކަންތައްތައް ހިނގައިދިޔަ ގޮތް ވެސް، އެބައިމީހުން ވަނީ ދެކެފައެވެ. ވީމާ، عِيسَى عَلَيهِ السَّلَامُގެ ޚަބަރުތައް ތިޔަބައިމީހުންނަށް ރަނގަޅަށް އެނގި ތިބެމެ، އެ ރަސޫލާއާ ބެހޭ ގޮތުންނާ އަދި، ތިމަން ރަސޫލާއީ، ނަބީކަމާއި ރަސޫލުކަން ޚަތިމްކުރެއްވި ރަސޫލާކަން ވެސް ތިޔަބައިމީހުންގެ ފޮތްތަކުން ތިޔަބައިމީހުންނަށް ރަނގަޅަށް އެނގި ޔަޤީންވެގެން ތިބުމާ އެކު، އެ ކަންކަމާމެދު ތިޔަބައިމީހުން ޖަދަލުކޮށްފީމުއެވެ.\nފަހެ، އެ ކަންކަމާމެދު ތިޔަބައިމީހުން ޖަދަލުކުރިކަމުގައި ވިއަސް، إِبْرَاهِيمُ عَلَيهِ السَّلَامُއަކީ ޔަހޫދީއަކު ކަން ވެސް އަދި ނަޞްރާނީއަކު ކަން ވެސް ތިޔަބައިމީހުންގެ ފޮތްތަކުން އެއްވެސް ގޮތަކަށް ތިޔަބައިމީހުންނަށް އެނގެން ނެތްއިރު، ތިޔަބައިމީހުންގެ ތެރެއިން އެއްބަޔަކު، إِبْرَاهِيمُ عَلَيهِ السَّلَامُއަކީ، ޔަހޫދީއަކު ކަމުގައި އަދި އަނެއްބަޔަކު، إِبْرَاهِيمُ عَلَيهِ السَّلَامُއަކީ، ނަޞްރާނީއަކު ކަމުގައި ބުނެ، ތިޔަބައިމީހުން އެއްބަޔަކު އަނެއްބައަކާ ތިޔަ ޖަދަލުކުރަނީ ކީއްވެގެންހެއްޔެވެ؟\nދަންނާށެވެ! إِبْرَاهِيمُ عَلَيهِ السَّلَامُއާ ބެހޭ ގޮތުން ތިޔަބައިމީހުން ތިޔަ ޖަދަލުކުރާއިރު، އެ ރަސޫލާއަކީ ކޮން ބޭފުޅަކުކަން މޮޅަށް ދެނެވޮޑިގެންވަނީ ހުރިހައި ކަމެއްގެ ޙަޤީޤަތް، މޮޅަށް ދެނެވޮޑިގެންވާ الله سُبحَانَهُ وَتَعَالَىއެވެ. އަދި، އެ ރަސޫލާއާ ބެހޭ ގޮތުން އެއްވެސް ކަމެއް ތިޔަބައިމީހުންނަކަށް ނޭނގެއެވެ.[148] ","[148] الَجْامِعُ لِأَحْكَامِ الْقُرْآنِ لِلِإْمَامِ الْقُرْطُبِي وَأَنْوَارُ التَّنزِيلِ وَأَسْرَارُ التَّأْوِيلِ لِلِإْمَامِ نَاصِرِ الدِّينِ الْبَيْضَاوِي وَالتَّفْسِيرُ\nالْمُيَسَّرُ لِلدَّكْتُور عَائِضِ الْقَرْنِي"],["(67) إِبْرَاهِيمُ عَلَيهِ السَّلَامُއަކީ ޔަހޫދީއަކު ކަމުގައި ވެސް އަދި ނަޞްރާނީއަކު ކަމުގައި ވެސް ނުވެއެވެ. އަދި ކިއެއްތަ! إِبْرَاهِيمُ عَلَيهِ السَّلَامُ ވެވަޑައިގެންނެވީ، ހުރިހައި ބާޠިލު މަގުތަކުން އެއްކިބާވެވަޑައިގެން ހުންނެވުމާ އެކު، اللهُ سُبحَانَهُ وَتَعَالَىގެ އަމުރުފުޅުތަކަށް ބަހާއި ޢަމަލުން ކިޔަންމަންތެރިވެވަޑައިގެން، ޙައްޤު ދީނުގައި ސާބިތުވެ ހުންނެވި އިޚްލާޞްތެރި މުސްލިމަކު ކަމުގައެވެ. އަދި ޝިރްކުކުރާ މީހުންގެ ތެރެއިން ވެސް، އެ ރަސޫލާ ނުމެވޭމެއެވެ.[149]\nމި އާޔަތް ބާވައިލެއްވުނު ސަބަބާ ބެހޭ ގޮތުން ވެސް ރިވާވެގެން ވެއެވެ. مُحَمَّدُ ﷺގެ އަރިހުގައި މަދީނާގައި ތިބެގެން، ޔަހޫދީ ދީނުގެ ޢިލްމުވެރީންނާއި ނަޖްރާނުގެ ނަޞާރާއިން، إِبْرَاهِيمُ عَلَيهِ السَّلَامُއާމެދު ޖަދަލުކުޅައެވެ. އަދި އެ ޖަދަލުގެ ތެރޭގައި ޔަހޫދީން ބުންޏެވެ. إِبْرَاهِيمُ عَلَيهِ السَّلَامُ ވެވަޑައިގެންނެވީ ޔަހޫދީއަކު ކަމުގައެވެ.\nނަޖްރާނުގެ ނަޞާރާއިން ބުންޏެވެ. އެ ރަސޫލާ ވެވަޑައިގެންނެވީ ނަޞްރާނީއަކު ކަމުގައެވެ. ދެން، އެ ދެބައިމީހުން އެ ބުނި ބުނުމާ ގުޅިގެން މި އާޔަތް ބާވައިލެއްވުނެވެ.[150] ","[149] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[150] صَفْوَةُ التَّفَاسِيرِ لِلشَّيْخِ مُحَمَّدِ عَلِي الصَّابُونِي"],["(68) ހަމަކަށަވަރުން، މީސްތަކުންގެ ތެރެއިން، إِبْرَاهِيمُ عَلَيهِ السَّلَامُއާއި އެންމެ ގާތްކަން ބޮޑުވެފައި، އެ ރަސޫލާއަށް ނިސްބަތްވުން އެންމެ އައުލާކަން ބޮޑު ބަޔަކީ، ހަމަކަށަވަރުން ވެސް، އެ ރަސޫލާއަށް އީމާންވެ، އެ ރަސޫލާގެ ރިސާލަތު ތެދުކޮށް، އެ ރަސޫލާއާ ތަބާވި މުއުމިނުންނެވެ. އަދި ތިޔަބައިމީހުންނާ މި ވާހަކަ ދައްކަވާ ނަބިއްޔާ مُحَمَّدُ ﷺއާއި، އެ ނަބިއްޔާ ގެންނެވި ރިސާލަތު ތެދުކޮށް، އެ ނަބިއްޔާއާ ތަބާވި މުއުމިނުންނެވެ. އަދި، الله سُبحَانَهُ وَتَعَالَىއީ، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވެ، އެ إِلٰهُ ފޮނުއްވި ޝަރީޢަތަށް ޢަމަލުކުރާ މީހުންނަށް އެހީތެރިވެ ވާގިވެރިވެވޮޑިގަންނަވާ إِلٰهއެވެ.[151]\nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. ސަލާމާއި ޞަލަވާތްލެއްވި ކައު އިތުރު ރަސޫލާގެ އަރިހުގައި ޔަހޫދީން ދެންނެވިއެވެ. إِبْرَاهِيمُ عَلَيهِ السَّلَامُގެ ދީނާ އެންމެ ކައިރިވެފައި، އެ ރަސޫލާއަށް ނިސްބަތްވުން އެންމެ ޙައްޤުކަން ބޮޑު ބަޔަކީ ތިމަންމެންނެވެ. އެ ކަން ތިބާއަށް ވެސް އެނގިވަޑައިގަންނަވާނެއެވެ. ނަމަވެސް، ތިބާ ތިޔަ އުޅުއްވަނީ، ތިމަންމެންނާ ޙަސަދަވެރިވެވަޑައިގަންނަވައިގެންނެވެ. މި ފަދައިން އެބައިމީހުން ދެންނެވުމުން، އެ ވާހަކަތަކަށް ރައްދުދެއްވައި، މި އާޔަތް ބާވައިލެއްވުނެވެ.[152] ","[151] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[152] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(69) އޭ މުސްލިމުންނޭވެ! ތައުރާތުގެ އަހްލުވެރީންކަމުގައިވާ ޔަހޫދީންނާއި، އިންޖީލުގެ އަހްލުވެރީން ކަމުގައިވާ ނަޞާރައިންގެ ބައެއް ޢިލްމުވެރީން، ގަދައަޅައި މަސައްކަތްކުރަނީ ތިޔަބައިމީހުން އިސްލާމްދީނުން އެއްކިބާކުރުމަށެވެ. އަދި އެބައިމީހުން ކޮޅުނެތްކޮޅަށް އެދެނީ ވެސް ތިޔަބައިމީހުން މަގުފުރެއްދުމަށެވެ. އެބައިމީހުން އެ ކުރާ މަސައްކަތުގެ ޙަޤީޤަތަށް ބަލާއިރު، އެބައިމީހުން އެ މަގުފުރައްދަނީ، އެބައިމީހުންގެ އަމިއްލަ ނަފްސުތަކާއި އެބައިމީހުންނާ ތަބާވެ އުޅޭ ބަޔަކު ފިޔަވައި، އެހެން އެއްވެސް ބަޔަކު ނޫނެވެ. އަދި އެބައިމީހުން އެ ކުރާ މަސައްކަތުން އިތުރުވަނީ، އެބައިމީހުންނާއި އެބައިމީހުންނާ ތަބާވެ އުޅޭ މީހުންގެ މަގުފުރެދުން ހަމަ އެކަންޏެވެ. ނަމަވެސް، އެ ކަން އެބައިމީހުންނަކަށް އިޙްސާސެއް ނުކުރެވެއެވެ.[153]\nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެންވެއެވެ. ޔަހޫދީންގެ ބަޔަކު، مُعَاذُ بْنِ جَبَلٍ رَحِمَهُمَا اللَّهُއާއި، عَمَّارُ بْنِ يَاسِرٍ رَحِمَهُمَا اللَّهُއާއި، حُذَيْفَة بْنِ الْيَمَان رَحِمَهُمَا اللَّهُއާއި، މި ތިން ޞަޙާބީންގެ އަރިހަށް ދިޔައެވެ. އަދި އިސްލާމް ދީން ދޫކުރައްވައި ޔަހޫދީންގެ ދީނަށް ވަދެވަޑައިގަތުމަށް، އެ ޞަޙާބީންނަށް ދެންނެވިއެވެ. ދެން، އެ ކަމާ ގުޅިގެން މި އާޔަތް ބާވައިލެއްވުނެވެ.[154] ","[153] التَّفْسِيرُ الْمُيَسَّرُ مِنْ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة\n[154] الَجْامِعُ لِأحْكَامِ الْقُرْآنِ لِلِإْمَامِ الْقُرْطُبِي"],["(70) އޭ ތައުރާތާއި އިންޖީލުގެ އަހުލުވެރީންނޭވެ! الله سُبحَانَهُ وَتَعَالَى، ތިޔަބައިމީހުންގެ ގާތަށް ފޮނުއްވި ރަސޫލުންނަށް، އެ إِلٰهُ ބާވައިލެއްވި ފޮތްތަކުގައިވާ އާޔަތްތަކާމެދު ތިޔަބައިމީހުން ދެބަސްވެ ދެކޮޅުހަދައި، އެ އާޔަތްތަކަށް ތިޔަބައިމީހުން ކާފިރުވަނީ ކީއްވެގެންހެއްޔެވެ؟ އަދި ހަމަކަށަވަރުން، ނަބީކަމާއި ރަސޫލުކަން ޚަތިމުކުރައްވަނިވި ރަސޫލަކު، ޢަރަބީންގެ ތެރެއިން ފޮނުއްވޭނޭ ކަން އެ ފޮތްތަކުން ތިޔަބައިމީހުންނަށް ނުހަނު ރަނގަޅަށް އެނގިފައިވުމާ އެކު، އެ ރަސޫލާ ރަސޫލުކަމައިގެން ވަޑައިގަންނަވާނޭ ދުވަހެއްގެ އިންތިޒާރުގައި ތިޔަބައިމީހުން ތިބީމުއެވެ. އަދި، އެ ރަސޫލާ ވަޑައިގަންނަވާނީ ޙައްޤު ދީނައިގެން ކަމަށް، ތިޔަބައިމީހުން ހެކިވެ ތިބި ޙާލުގައިމެ ނަބީކަމުގެ ހުރިހައި ޢަލާމާތެއް، އެ ރަސޫލާގެ ފަރާތްޕުޅުން ފެނުމަށްފަހު ވެސް، އެ ރަސޫލާ ގެންނެވި ރިސާލަތަށް އިންކާރުކޮށް ތިޔަބައިމީހުން ކާފިރުވަނީ ކީއްވެގެންހެއްޔެވެ؟[155]","[155] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(71) އޭ ތައުރާތާއި އިންޖީލުގެ އަހުލުވެރީންނޭވެ! ތައުރާތާއި އިންޖީލުގައި، الله سُبحَانَهُ وَتَعَالَى ބާވައިލެއްވި އާޔަތްތައް އެގޮތްމިގޮތަށް ބަދަލުކޮށް، މީސްތަކުންނަށް މަކަރުހަދައި ޙަޤީޤަތް އޮޅުވާލުމުގެ ބޭނުމުގައި، ތިޔަބައިމީހުން ޙައްޤާއި ބާޠިލު މަސްހުނިކުރަނީ ކީއްވެގެންހެއްޔެވެ؟ އަދި ތައުރާތާއި އިންޖީލުގައި، مُحَمَّدُ ﷺގެ ސިފަފުޅުތައް ސާފުކޮށް ބަޔާންވެފައި ވުމާއެކު، އެ ރަސޫލާ ގެންނެވި ދީނަކީ ޙައްޤު ދީންކަން ތިޔަބައިމީހުންނަށް ރަނގަޅަށް އެނގިގެން ތިބެމެ، އެ ރަސޫލާއާ ބެހޭ ގޮތުން ތިޔަބައިމީހުންގެ ފޮތްތަކުގައި އައިސްފައިވާ ޙައްޤު ވާހަކަތައް ތިޔަ ވަންހަނާކުރަނީ ފަހެ ކީއްވެގެންހެއްޔެވެ؟[156]","[156] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(72) އަދި ޔަހޫދީންގެ ބައެއް ޢިލްމުވެރީން، އެބައިމީހުންގެ ތެރޭގައި ތިބި ދީން ރަނގަޅަށް ނުދަންނަ މީހުންނަށް ބުންޏެވެ. مُحَمَّدُ ﷺގެންނެވި ރިސާލަތާ ތިޔަބައިމީހުން ތަބާވެ، އެ ރަސޫލާއަށް އީމާންވި މީހުންނަށް ޓަކައި ބާވައިލެއްވުނު ކީރިތި ޤުރްއާން ތެދުކޮށް، ދުވާލުގެ ކުރީކޮޅުގައި އެ ފޮތަށް އީމާންވާށެވެ! ދެން، އެ ދުވަހުގެ ފަހުކޮޅުގައި، އެ ޤުރްއާނަށް އިންކާރުކޮށް، مُحَمَّدُ ﷺގެންނެވި ރިސާލަތު ދޮގުކޮށް، އެ ހުރިހައި ކަމަކަށް ތިޔަބައިމީހުން ކާފިރުވާށެވެ! އެއީ، ތިޔަބައިމީހުން އެ ގޮތަށް ކަންތައްކުރުމުން، مُحَمَّدُ ﷺގެންނެވި ރިސާލަތާ ތަބާވާ މުއުމިނުންގެ ހިތްތަކުގައި އެބައިމީހުންގެ ދީނާމެދު ޝައްކުތައް އުފެދި، އެބައިމީހުންގެ ދީން ދޫކޮށް، އަހުރެމެން މި ތިބި ގޮތަށް އެބައިމީހުން އެނބުރި ރުޖޫޢަވޭތޯއެވެ.[157]\nމި އާޔަތް ބާވައިލެއްވުނީ، ޔަހޫދީންގެ ޢިލްމުވެރީންގެ ތެރެއިން، كَعْبُ بْنِ أَشْرَفއާއި، مَالِكُ بْنِ الصَّيْفއާ އަދި އެ ނޫން ބައެއް ޢިލްމުވެރީން، އެބައިމީހުންގެ ތެރޭގައިތިބި ދީން ރަނގަޅަށް ނުދަންނަ މީހުންނަށް ބުނި ބުނުމަކާ ގުޅިގެން ކަމަށް ރިވާވެގެން ވެއެވެ.\nއެބައިމީހުން ބުންޏެވެ. مُحَمَّدُ بْنِ عَبْدِ اللهِ ގެންނެވި ރިސާލަތާ، ދުވާލުގެ ކުރީކޮޅުގައި ތިޔަބައިމީހުން ތަބާވެ، ކީރިތި ޤުރްއާނަށް އީމާންވެ، އެ ދުވަހުގެ ފަހުކޮޅުގައި، އެ ޤުރްއާނަށް އިންކާރުކޮށް، مُحَمَّدُ بْنِ عَبْدِ اللهِ ގެންނެވި ރިސާލަތު ދޮގުކޮށް ކާފިރުވާށެވެ!\nއެއީ، އެ ކަން އެ ގޮތަށް ކުރުމުން، مُحَمَّدُ بْنِ عَبْدِ اللهِ ގެންނެވި ރިސާލަތާ ތަބާވާ މީހުންގެ ހިތްތަކުގައި، އެބައިމީހުންގެ ދީނާމެދު ޝައްކުތައް އުފެދި، އެބައިމީހުންގެ ދީން ދޫކޮށް، އަހުރެމެން މި ތިބި ގޮތަށް އެބައިމީހުން ތަބާވޭތޯއެވެ.[158] ","[157] التَّفْسِيرُ الْمُيَسَّرُ لِلدُّكْتُورِ عَائِضِ الْقَرْنِي\n[158] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(73) އަދި ޔަހޫދީންގެ ތެރޭގައިތިބި މާތް މީހުން، އެބައިމީހުންގެ ތެރޭގައިތިބި އާދައިގެ މީހުންގެ ގާތުގައި ބުނެ އުޅުނެވެ. ތިޔަބައިމީހުންގެ ދީނާ ތަބާވާ ބަޔަކު ދައްކާ ވާހަކައެއް މެނުވީ، ތިޔަބައިމީހުން ތެދުނުކުރާށެވެ! އަދި، ތިޔަބައިމީހުންގެ ދީނާ ތަބާނުވާ ބަޔަކަށް އިތުބާރުކޮށް، އެ ފަދަ ބަޔަކަށް ތިޔަބައިމީހުންގެ ސިއްރުތައް ފައުޅުކޮށް ވެސް ނުހަދާށެވެ! އޭ ރަސޫލާއެވެ! އިބަ ރަސޫލާ އެބައިމީހުންނަށް ވިދާޅުވާށެވެ! ހަމަކަށަވަރުން، ތެދުމަގަކީ، الله سُبحَانَهُ وَتَعَالَىގެ ތެދުމަގެވެ. ކަން މިހެން ހުރުމާ އެކު ވެސް، ޔަހޫދީން، އޭގެ އެއްބަޔަކު އަނެއްބައަކަށް ބުނެއުޅުނެވެ.\nތިޔަބައިމީހުންނަށް ލިބިފައިވާ ތައުރާތުގެ ޢިލްމު ފަދަ މާތް ޢިލްމެއް، އެއްވެސް މީހަކަށް އަދި ބަޔަކަށް ވެސް ބާވައިލައްވައިފާނޭ ކަމަށް ތިޔަބައިމީހުން ޔަޤީންނުކުރާށެވެ! އަދި، ތައުރާތުން ތިޔަބައިމީހުންނަށް ލިބިފައިވާ ޢިލްމު މުސްލިމުންގެ ކުރިމަތީގައި ފައުޅުކޮށް، އެ ފޮތުގައިވާ ވާހަކަތައް އެބައިމީހުންނަށް ކިޔައި ވެސް ނުދޭށެވެ! އެހެނީ، ތިޔަބައިމީހުންނަށް ލިބިފައިވާ ޢިލްމު މުސްލިމުންނަށް ދީފި ނަމަ، ޢިލްމުވެރިކަމުގެ ގޮތުން، އެބައިމީހުން ތިޔަބައިމީހުންނާ ހަމަހަމަވެދާނެތެވެ.\nއަދި އެބައިމީހުންގެ ކިބައިގައިހުރި އީމާންކަމުގެ ވަރުގަދަކަމުން ތިޔަބައިމީހުންނަށްވުރެން އެބައިމީހުންގެ އިތުރުކަން ބޮޑު ވެސް ވެދާނެތެވެ. ނުވަތަ ޤިޔާމަތް ދުވަހުން، الله سُبحَانَهُ وَتَعَالَىގެ ޙަޟްރަތުގައި ތިޔަބައިމީހުންނާއި ދެކޮޅަށް، މުސްލިމުން ޙުއްޖަތް ޤާއިމުކޮށް، ތިޔަބައިމީހުންނާ ޖަދަލުކޮށް ތިޔަބައިމީހުން ބަލިކޮށްފާނެތެވެ. އޭ ރަސޫލާއެވެ!\nއެ ފަދަ ވާހަކަތައް ދައްކައި އުޅޭ ޔަހޫދީންނަށް، އިބަ ރަސޫލާ ވިދާޅުވާށެވެ! ހަމަކަށަވަރުން، ތެދުމަގުދެއްކެވުމާއި، އެ މަގުން ހިނގުމުގެ ތައުފީޤުދެއްވުމާއި، އެ ނޫން ހުރިހައި ދީލަތިކަމަކާއި، ފަޟްލުވަންތަކަމެއް ވެސް ވަނީ، الله سُبحَانَهُ وَتَعَالَىގެ އަތްޕުޅުގައެވެ.\nއެ إِلٰهُގެ ޙަޟްރަތުގައެވެ. އެހެންކަމުން، އެ إِلٰهُ އިރާދަކުރައްވާ މީހަކަށް އެ ކަންކަން، އެ إِلٰهُ ދެއްވަތެވެ. އަދި، الله سُبحَانَهُ وَتَعَالَىއީ، އެ إِلٰهُގެ އަޅުތަކުންނަށް ރަޙްމަތްލައްވައި އެބައިމީހުންގެ މައްޗަށް، ދީލަތިވަންތަވެވޮޑިގަތުމުގެ ތަނަވަސްކަން ލިބިވޮޑިގެންވާ އަދި، އެ إِلٰهُގެ ރަޙްމަތްވަންތަކަމާއި ދީލަތިވަންތަކަމުގެ ތެރެއިން ދެއްވާނޭ މީހުންނާއި، ނުދެއްވާނޭ މީހުން، މޮޅަށް ދެނެވޮޑިގެންވާ إِلٰهއެވެ.[159] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެންވެއެވެ. ޚައިބަރުގެ ޔަހޫދީން، މަދީނާގެ ޔަހޫދީންނަށް ބުންޏެވެ. ތިޔަބައިމީހުންގެ ދީނާ ތަބާވާ ބަޔަކު ދައްކާ ވާހަކައެއް މެނުވީ، ތިޔަބައިމީހުން ތެދުނުކުރާށެވެ! އަދި ތިޔަބައިމީހުންގެ ދީނާ ތަބާނުވާ ބަޔަކަށް އިތުބާރުކޮށް، އެ ފަދަ ބަޔަކަށް ތިޔަބައިމީހުންގެ ސިއްރުތައް ފައުޅުކޮށް ވެސް ނުހަދާށެވެ!\nބަޔާންވެދިޔަ ފަދައިން އެބައިމީހުން ބުނުމުން، މި އާޔަތް ބާވައިލައްވައި، الله سُبحَانَهُ وَتَعَالَىގެ ދީލަތިވަންތަކަމާއި ފަޟްލުވަންތަކަމަކީ ވަކި އުންމަތެއްގެ މީހުންނަށް ދެއްވައި، އަނެއް އުންމަތެއްގެ މީހުންނަށް ނުދެއްވާނޭ ކަންކަމެއް ނޫންކަން މި އާޔަތުގައި، الله سُبحَانَهُ وَتَعَالَى އެންގެވިއެވެ.[160] ","[159] الَجْامِعُ للَأِحْكَامِ الْقُرْآنِ لِلِإْمَامِ الْقُرْطُبِي وَتَفْسِيرُ الْقُرْآنِ الْعَظِيمِ لِلِإْمَامِ الَحْافِظِ ابْنِ كَثِير الدِّمِشْقِي\n[160] الَجْامِعُ للَأِحْكَامِ الْقُرْآنِ لِلِإْمَامِ الْقُرْطُبِي"],["(74) ޝައްކެއްނެތެވެ. الله سُبحَانَهُ وَتَعَالَىގެ އަޅުތަކުންގެ ތެރެއިން، އެ إِلٰهُ އެދިވޮޑިގަންނަވާ މީހަކަށް، އެ إِلٰهُގެ ރަޙްމަތްވަންތަކަމުން ތެދުމަގު ދައްކަވައި، އެ إِلٰهُގެ ދީލަތިވަންތަކަމުގެ ވާރޭ، އެ މީހެއްގެ މައްޗަށް ވެއްސަވައި، އެ إِلٰهُގެ އަޅުތަކުންގެ ތެރެއިން، އެ إِلٰهُ ޚިޔާރުކުރައްވާ ބަޔަކަށް، ނަބީކަމާއި ރަސޫލުކަން ދެއްވަތެވެ. އަދި، الله سُبحَانَهُ وَتَعَالَىއީ، އެ إِلٰهُގެ އަޅުތަކުންނަށް ގިނަގުނަ ނިޢްމަތްތައް ދެއްވާ، ބޮޑުވެގެންވާ ދަރުމަވަންތަކަމުގެ ވެރި إِلٰهއެވެ.",""],["(75) ޝައްކެއްނެތެވެ. ޔަހޫދީންގެ ތެރޭގައި އަމާނާތްތެރީންނާއި ޚިޔާނާތްތެރީން ވެއެވެ. ވުމާއެކު، އެބައިމީހުންގެ ތެރޭގައިވާ އަމާނާތްތެރީންގެ ގޮތަކީ، އެއިން މީހެއްގެ އަތުގައި އަމާނާތުގެ ގޮތުން ކިތަންމެ ގިނަ މުދައުތަކެއް ތިބާ ބެހެއްޓިކަމުގައި ވިއަސް، އެއްވެސް ޚިޔާނާތްތެރިވުމެއް ނެތި އެ މުދައު ފުރިހަމައަށް ތިބާއަށް އަދާކޮށް ރައްދުކުރުމެވެ.\nނަމަވެސް، އެބައިމީހުންގެ ތެރޭގައިވާ ޚިޔާނާތްތެރީންގެ ގޮތަކީ، އެއިން މީހެއްގެ އަތުގައި އަމާނާތުގެ ގޮތުން އެންމެ ދީނާރެއްގެ މިންވަރު ތިބާ ބެހެއްޓިކަމުގައި ވިއަސް، އެ އެއްޗެއް އަނބުރައި ލިބިގަތުމަށް ޓަކައި އެ މީހަކާ ދަޢްވާކޮށް ފަހަތުން ހިނގައި އުނދަގޫކޮށްގެން މެނުވީ، ތިބާއަށް އެ އެއްޗެއް އަނބުރައި ރައްދު ނުކުރުމެވެ.\nދަންނާށެވެ! އެ ގޮތަށް ކަންތައްކުރާ ޔަހޫދީންގެ ނަޒަރުގައި، ލިޔާންކިޔާން ނުދަންނަ ޖާހިލު ޢަރަބީންގެ ތެރޭގައިވާ މުސްލިމުންނާއި އެ ނޫން މުސްލިމުންގެ ޙައްޤުތައް އަދާނުކުރުމަކީ، الله سُبحَانَهُ وَتَعَالَىގެ ޙަޟްރަތުގައި ޔަހޫދީން ފާފަވެރިވާނޭ ކަމެއް ނޫނެވެ. އެހެންކަމުން، މުސްލިމުންގެ ޙައްޤުތަކަށް އަރައިގަންނައިރު ޔަހޫދީން ބުނެއުޅެނީ ވެސް، މުސްލިމުންގެ މުދަލަކީ، الله سُبحَانَهُ وَتَعَالَى ތިމަންމެންނަށް ޙަލާލުކުރައްވައިފައިވާ އެއްޗެކެވެ. ޝައްކެއްނެތެވެ. الله سُبحَانَهُ وَتَعَالَىއަށް ނިސްބަތްކޮށް އެބައިމީހުން އެ ހަދަނީ ބުހުތާން ދޮގުކަން ދެނެގެން ތިބެމެ، އެއްވެސް ބިރެއްނެތި އެ ފަދަ ބޮޑު ބުހުތާންދޮގު އެބައިމީހުން ހަދައެވެ.[161] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މި އާޔަތް ބާވައިލެއްވުނީ، عَبْدُ اللهِ بْنِ سَلَام رَحِمَهُمَا اللَّهُއާއި، فَنحَاصُ بْنِ عَازُورَاއާ ބެހޭ ގޮތުންނެވެ. عَبْدُ اللهِ بْنِ سَلَام رَحِمَهُمَا اللَّهُއަކީ، އަމާނާތް އަދާކުޅަ މީހެކެވެ. އަދި فَنحَاصُ ابْنِ عَازُورَاއަކީ، ޚިޔާނާތްތެރިއެކެވެ. އެހެންކަމުން، ރައްކައުކުރުމަށް ޓަކައި، އޭނާގެ އަތަށް ރަން ދީނާރެއް މީހަކު ދިނުމުން އޭތި އަމިއްލައަށް ބޭނުންކޮށް، އެއަށް ޚިޔާނާތްތެރިވި ހިނދު، މި އާޔަތް ބާވައިލެއްވުނެވެ.[162] \nދަންނާށެވެ! އަމާނާތް އަދާކުރުމުގައި ޔަހޫދީން ތިބި ގޮތް މި އާޔަތުގައި، الله سُبحَانَهُ وَتَعَالَى ވަރަށް ސާފުކޮށް ބަޔާންކުރައްވައިފައި ވެއެވެ. ނަމަވެސް، އޭގެ ތެރެއިން އަމާނާތްތެރީންނާއި ޚިޔާނާތްތެރީންނަކީ ކޮންބަޔެއްކަން ވަކިކުރާން ނޭނގުމާ އެކު، މުސްލިމުންނަށް އޮތީ ޔަހޫދީންނާ އެއްވެސް ކަހަލަ އަމާނާތެއް ޙަވާލުނުކުރުމެވެ.[163] ","[161] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[162] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي\n[163] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(76) އެހެންނަކުން ނުވާނެއެވެ. ދޮގުވެރި ޔަހޫދީން އެ ބުނާ ފަދައިން، ޢަރަބީންގެ މުދައު ވިއަސް އަދި އެހެން ބަޔެއްގެ މުދައު ވިއަސް، އެއްވެސް ބަޔެއްގެ މުދައު ނަހަމަ ގޮތުގައި ލިބިގަތުން، الله سُبحَانَهُ وَتَعَالَى ޔަހޫދީންނަށް ޙަލާލުކުރައްވައިފައެއް ނުވެއެވެ. ފަހެ، ހަމަކަށަވަރުން، الله سُبحَانَهُ وَتَعَالَىއަށް ބިރުވެތިވާންޖެހޭ ޙައްޤު ގޮތުގައި، އެ إِلٰهއަށް ބިރުވެތިވެ ތަޤުވާވެރިވެއްޖެ މީހަކީ، الله سُبحَانَهُ وَتَعَالَىއާ އެ މީހަކު ކޮށްފައިވާ ޢަހުދު ފުއްދައިފި މީހެކެވެ.\nއެ ޢަހުދަކީ، الله سُبحَانَهُ وَتَعَالَىއަށް އީމާންވުމަށާއި، އެ إِلٰهُގެ ރަސޫލުން ގެންނެވި ރިސާލަތާ ތަބާވުމަށާއި، އެ إِلٰهُގެ ޝަރީޢަތާ އެއްގޮތަށް ޢަމަލުކުރުމަށާއި، އަމާނާތް އަދާކުރުމަށާއި، އެ إِلٰهُ އަމުރުކުރެއްވި ކަންތައްތައް ކޮށް، ނަހީކުރެއްވި ކަންތައްތަކުން ދުރުވެހުރުމަށް، ކުރި ޢަހުދެވެ. ފަހެ، ހަމަކަށަވަރުން، ޝިރުކުގެ ޢަމަލުތަކާއި، އެ ނޫން އެންމެހައި އުރެދުންތަކުން ދުރުވެ ރައްކައުތެރިވެ، الله سُبحَانَهُ وَتَعَالَىއާ އެ މީހަކު ކޮށްފައިވާ ޢަހުދު ފުއްދާ ތަޤުވާވެރީން ދެކެ، الله سُبحَانَهُ وَتَعَالَى ލޯބިވެވޮޑިގެންވެތެވެ.[164] ","[164] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(77) ހަމަކަށަވަރުން، الله سُبحَانَهُ وَتَعَالَى ފޮނުއްވި ރަސޫލުންނަށް ބާވައިލެއްވުނު ފޮތްތަކުގައި، އެ ބަޔަކަށް ޓަކައި، އެ ފޮތްތައް ބާވައިލެއްވުނު މީހުންނަށް ވަޞިއްޔަތްކުރައްވައި އެބައިމީހުންގެ ކިބައިން، އެ إِلٰهُ ޢަހްދުކަށަވަރު ހިއްޕަވައިފައި ވަނީ، އެ إِلٰهُ ފޮނުއްވި ރަސޫލުންނަށާއި، އެ إِلٰهُ ބާވައިލެއްވި ފޮތްތަކަށް އީމާންވުމަށާއި، އެ ފޮތްތަކުގައިވާ އިލާހީ ޙުކުމްތަކަށް ޢަމަލުކުރުމަށެވެ. ދެން، އެ ވަޞިއްޔަތާ ޚިލާފުނުވުމަށް ޢަހްދުވެ ހުވާކުރުމަށް ފަހު، އެ ކުރި ހުވަޔާއި ޢަހްދު، ކުޑަ އަގަކަށް ވިއްކާ މީހުންނާއި، ގަންނަ މީހުން އެބައިމީހުންގެ ތެރޭގައި ވެއެވެ. އެއީ، ފަނާވެދަނިވި ދުނިޔޭގައި މުދަލާއި، ޖާހާއި، ޢިއްޒަތާއި، ޝަރަފު ލިބިގަތުމުގެ ބޭނުމުގައެވެ.\nދަންނާށެވެ! އެ ފަދަ މީހުންނީ، އެބައިމީހުންނަށް ޓަކައި އާޚިރަތުގައި އެއްވެސް ހެޔޮ ނަސީބެއް އަދި ޘަވާބެއް ދަރުމައެއް ވިއަސް ލިބޭނޭ ބަޔެއް ނޫންކަން ކަށަވަރެވެ. އަދި އާޚިރަތް ދުވަހުން އެބައިމީހުން އުފައުވެރިވާ ފަދަ އެއްވެސް ބަސްފުޅެއް، الله سُبحَانَهُ وَتَعَالَى އެބައިމީހުންނަށް ވަޙީއެއް ނުކުރައްވާނެތެވެ. އަދި ރަޙްމަތުގެ ނަޒަރަކުން، الله سُبحَانَهُ وَتَعَالَى އެބައިމީހުންނަކަށް ނުބައްލަވާނެތެވެ. އަދި ފާފަތަކުން ޠާހިރުކުރައްވަނިވި ބަޔަކު ކަމުގައި ވެސް އެބައިމީހުން ނުވެއެވެ. އެއީ، އެބައިމީހުން އެ އަރައިގަތް ބޮޑެތި އުރެދުންތަކާއި އެބައިމީހުންގެ ކިބައިގައި ހުރި ކުފުރުވެރިކަމުގެ ސަބަބުންނެވެ. އަދި ކިއެއްތަ! ޤިޔާމަތް ދުވަހުން އެބައިމީހުންނަށް ހުރީ ދާއިމީ ގޮތެއްގައި ގަދަފަދަ ވޭން ލިބިލިބި ހުންނަ ޢަޛާބެވެ.[165] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ.\nالْأَشْعَثُ بْنِ قَيْسٍ رَحِمَهُمَا اللَّهُ ވިދާޅުވިއެވެ. ބިމެއްގެ މައްސަލައެއްގައި އަހުރެންނާއި ޔަހޫދީންގެ މީހަކާ ދެބަސްވެ، އެ ބިމަކީ އޭނާގެ ބިމެއް ކަމުގައި ބުނުމުން، އެ މައްސަލަ ކައު އިތުރު ރަސޫލާގެ އަރިހަށް އަހުރެން ހުށަހެޅީމެވެ. ދެން، ސަލާމާއި ޞަލަވާތްލެއްވި ކައު އިތުރު ރަސޫލާ އަހުރެންނަށް ވިދާޅުވިއެވެ. އެ ބިމަކީ ތިބާގެ ބިމެއްކަން ދަންނާނޭ ހެއްކަކު އެބަހުރި ހެއްޔެވެ؟ ތިމަން ދެންނެވީމެވެ. ”ހެއްކަކު ނެތެވެ. ދެން ޔަހޫދީންގެ މީހާއަށް ވިދާޅުވިއެވެ. ކަލޭގެ ބިމެއް ކަމަށް ހުވައިކުރާށެވެ! އެ ފަދައިން ވިދާޅުވުމުން ތިމަން ދެންނެވީމެވެ. ތިޔަހެން ވިދާޅުވެއްޖެ ނަމަ، އޭނާ ހުވައިކުރާނެއެވެ. އޭރުން، އަޅުގަނޑުގެ ބިން އަޅުގަނޑަށް ގެއްލުނީއެވެ.“ މި ފަދައިން ދެންނެވުމުން، މި އާޔަތް ބާވައިލެއްވުނެވެ.[166] ","[165] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[166] تَفْسِيرُ جَامِعِ الْبَيَانِ لِلِإْمَامِ مَحُمَّدِ بنِ جَرِيرِ الطَّبَرِي"],["(78) އަދި ހަމަކަށަވަރުން، الله سُبحَانَهُ وَتَعَالَى ބާވައިލެއްވި ތައުރާތުގެ އާޔަތްތައް ކިޔަވާ ހިނދު، ދުލުން އެގޮތްމިގޮތް ހަދައި ދޫފުރޮޅައި، އެ އާޔަތްތަކުގެ މާނަ ތަފާތުވާގޮތަށް ބަދަލުކޮށް އޮޅުވައިގެން އެ ފޮތް ކިޔަވައި އުޅޭ ބަޔަކު ޔަހޫދީންގެ ތެރޭގައި ވެއެވެ. ދަންނާށެވެ! ތައުރާތު ކިޔަވާ ހިނދު، އެ ގޮތަށް އެބައިމީހުން އެ ކިޔަވަނީ، އެ ތަކެއްޗަކީ ތައުރާތުން ބައެއް ކަމުގައި މުސްލިމުންނަށް ހީކުރުވުމަށް ޓަކައެވެ. ނަމަވެސް، އެ ތަކެއްޗަކީ އެއްވެސް ޙާލެއްގައި ތައުރާތުގައި ހިމެނޭ އެއްޗެއް ނޫނެވެ. އަދި އެ ގޮތަށް ކިޔަވާއިރު އެބައިމީހުން ބުނެއުޅޭ ވެސް މެއެވެ.\nމިއީ، مُوْسَى عَلَيهِ السَّلَامُއަށް، الله سُبحَانَهُ وَتَعَالَى ބާވައިލެއްވި ތައުރާތުގައިވާ ގޮތެވެ. ނަމަވެސް، ޙަޤީޤަތުގައި، އެބައިމީހުން، އެ ކިޔަވަނީ، الله سُبحَانَهُ وَتَعَالَى ބާވައިލެއްވި ތައުރާތުގައިވާ ގޮތަކަށް ނޫނެވެ. ޝައްކެއްނެތެވެ. الله سُبحَانَهُ وَتَعَالَىއަށް ނިސްބަތްކޮށް އެބައިމީހުން އެ ހަދަނީ، ބުހުތާން ދޮގުކަން ދެނެތިބެމެ، އެއްވެސް ބިރެއްނެތި އެ ފަދަ ބޮޑު ބުހުތާން ދޮގު އެބައިމީހުން ހަދައެވެ.[167] ","[167] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(79) އިންސާނުންގެ ތެރެއިން އެއްވެސް މީހަކަށް، الله سُبحَانَهُ وَتَعَالَى ފޮތް ބާވައިލައްވައި، ނަބީކަމާއި، ރަސޫލުކަމާއި، ފުރިހަމަ ވިސްނުމާއި، ޙިކުމަތް ދެއްވައި، އެ ފޮތުގައިވާ ގޮތަށް، އެ إِلٰهُގެ ޚަލްޤުތަކުންގެ މެދުގައި ޙުކުމްކުރައްވާނޭ، ޙާކިމަކުކަމުގައި އެ ރަސޫލަކު ނުވަތަ އެ ނަބިއްޔަކު ލެއްވުމަށް ފަހު، الله سُبحَانَهُ وَتَعَالَى ފިޔަވައި އަހުރެންގެ އަޅުންކަމުގައި ތިޔަބައިމީހުންވެ، އަހުރެންނަށް ތިޔަބައިމީހުން އަޅުކަންކުރާށެވެ!\nމި ފަދައިން ވިދާޅުވެ، އެ ރަަސޫލަކަށް ނުވަތަ އެ ނަބިއްޔަކަށް އަޅުކަންކުރުމަށް މީސްތަކުންނަށް އަމުރުކުރެއްވުމަކީ، އެއްވެސް ރަސޫލަކު އަދި ނަބިއްޔަކު ވިއަސް ކުރެއްވުން ހުއްދަވެގެންވާ ކަމެއް ނޫނެވެ. އަދި އެއީ، ރަސޫލުންނާއި ނަބިއްޔުން ފިޔަވައި، އެހެން އެއްވެސް އާދަމުގެ ދަރިއަކު ވިއަސް ކުރުން ހުއްދަވެގެންވާ ކަމެއް ވެސް ނޫނެވެ. އެހެނެއްކަމަކު، އެ ރަސޫލަކަށް ނުވަތަ ނަބިއްޔަކަށް އޮތީ، الله سُبحَانَهُ وَتَعَالَى ބާވައިލެއްވި ފޮތް އުގެނިވަޑައިގެން، ދަސްފުޅުކުރެއްވުމެވެ.\nއެއަށްފަހު، އެ ފޮތުގައިވާ ގޮތަށް ޢަމަލުކުރެއްވުމާ އެކު، އެ ފޮތުގައިވާ ވާހަކަތައް މީސްތަކުންނަށް އުނގަންނަވައިދެއްވައި، ދީންވެރި، ޢިލްމުވެރި، ފިޤްހުވެރި، ޙިކުމަތްތެރީން ކަމުގައި ވެވަޑައިގަތުމެވެ! އަދި ދީނުގެ ޢިލްމު މީސްތަކުންނަށް އުނގަންނައިދޭ ދީންވެރި، ޢިލްމުވެރި، ޙިލްމުވެރި، ޙިކްމަތްތެރި، ތަޤްވާވެރީން ކަމުގައި ތިޔަބައިމީހުން ވާށެވެ! މި ފަދައިން ވިދާޅުވެ މީސްތަކުންނަށް އަމުރުކުރެއްވުމެވެ. އެއީ، الله سُبحَانَهُ وَتَعَالَىގެ ދީން އުނގެނި\nދަސްކޮށް، ދީނުގެ ފިޤްހު މީސްތަކުންނަށް އުނގަންނައި ދިނުމުގެ ތައުފީޤު، ތިޔަބައިމީހުންނަށް، އެ إِلٰهُ ދެއްވިކަމަށް ޓަކައި، އެ إِلٰهއަށް ޝުކްރުއަދާކުރުމުގެ ގޮތުންނެވެ.\nދަންނާށެވެ! ރަސޫލުން ދީނަށް ގޮވައިލެއްވުމުން، މީސްތަކުންގެ މައްޗަށް ވާޖިބުވެގެންވަނީ، އެ ރަސޫލުންގެ ގޮވައިލެއްވުމަށް އިޖާބަދީ، ހުރިހައި އަޅުކަމެއް ހަމައެކަނި، الله سُبحَانَهُ وَتَعَالَىއަށް ޚާލިޞްކުރުމެވެ. ވުމާއެކު، الله سُبحَانَهُ وَتَعَالَى ފިޔަވައި، عِيسَى عَلَيهِ السَّلَامُއަށް އަޅުކަންކުރުމަށް ފަހަރެއްގައި ވެސް، އެ ރަސޫލާ މީސްތަކުންނަށް ގޮވައިލައްވައިފައެއް ނުވެއެވެ. އަދި އެ ނޫން އެހެން ރަސޫލަކު ވެސް، އަދި ނަބިއްޔަކު ވެސް އެ ފަދަ އަމުރެއްކުރައްވައި އެ ފަދަ ގޮވައިލެއްވުމެއް މީސްތަކުންނަށް ގޮވައިލައްވައިފައެއް ނުމެވޭމެއެވެ.[168] ","[168] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَتَفْسِيرُ تَيْسِيرِ الْكَرِيمِ الرَّحْمَنِ لِلِإْمَامِ عَبْدِ الرَّحْمَنِ السَّعْدِي"],["(80) އޭ މީސްތަކުންނޭވެ! އަދި މަލާއިކަތުންނާއި، ރަސޫލުންނާއި، ނަބިއްޔުންނީ، إِلٰهން ކަމުގައި ބަލައި، އެ ފަރާތްތަކަށް އަޅުކަންކުރުމަށް ތިޔަބައިމީހުންނަށް އަމުރުކުރެއްވުމަކީ އެއްވެސް ރަސޫލަކަށް އަދި ނަބިއްޔަކަށް އަދި އެ ނޫން މީހަކަށް ވިއަސް ހުއްދަވެގެންވާ ކަމެއްނޫނެވެ.\nވީމާ، އެއްވެސް ރަސޫލަކު އަދި ނަބިއްޔަކު ވިއަސް މީސްތަކުންނަށް އެ ފަދަ އަމުރެއް ނުކުރައްވަތެވެ. އަދި ނުވެސް ކުރައްވާނެތެވެ. އަދި ތިޔަބައިމީހުން، الله سُبحَانَهُ وَتَعَالَىގެ އަމުރުފުޅުތަކަށް ޢަމަލީގޮތުން ކިޔަމަންތެރިވެ އިސްލާމް ދީން ޤަބޫލުކޮށްގެން ތިބި ބަޔަކު ކަމުގައި ވުމަށް ފަހު، އެ إِلٰهއަށް ކާފިރުވުމަށް، އެއްވެސް ރަސޫލަކު އަދި ނަބިއްޔަކު ވިއަސް، ތިޔަބައިމީހުންނަށް އަމުރުކުރައްވާނޭހެއްޔެވެ؟ ޝައްކެއްނެތެވެ. އެ ފަދަ އަމުރެއް އެއްވެސް ރަސޫލަކު އަދި ނަބިއްޔަކު ވިއަސް ނުކުރައްވާނެތެވެ.[169] ","[169] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(81) އޭ ރަސޫލާއެވެ! އެންމެހައި ރަސޫލުންގެ ކިބައިން، الله سُبحَانَهُ وَتَعَالَى ޢަހްދުކަށަވަރު ހިއްޕެވި ހިނދު، ކަން ހިނގި ގޮތް ހަނދުމަކުރައްވައި، އެ ވާހަކަތައް، އިބަ ރަސޫލާ މީސްތަކުންނަށް ވިދާޅުވެދެއްވާށެވެ! ހަމަކަށަވަރުން، އެ ޢަހްދުކަށަވަރު ހިއްޕެވި ހިނދު، ނަބިއްޔުންނާއި ރަސޫލުންނަށް، الله سُبحَانَهُ وَتَعَالَى އެންގެވިއެވެ. ތިމަން إِلٰهގެ ޙަޟްރަތުން ފޮތް ބާވައިލައްވައި، އޭގައިވާ ވަޙީބަސްފުޅުތަކުގެ މުރާދު ފަހްމުވެ ދެނެގަނެވޭ ފަދަ ފުރިހަމަ ވިސްނުމާއި، ޙިކްމަތާއި، ނަބީކަމާއި، ރަސޫލުކަން ތިޔަ ނަބިއްޔުންނާއި ރަސޫލުންނަށް، ތިމަން إِلٰه ދެއްވީމެވެ. ދެން އެއަށް ފަހު، ތިޔަ ރަސޫލުންނާއި ނަބިއްޔުންނަށް ބާވައިލެއްވުނު ތަކެތި ތެދުކުރައްވަނިވި އެހެން ރަސޫލަކު، ތިމަން إِلٰهގެ ޙަޟްރަތުން ތިޔަ ރަސޫލުންނާއި ނަބިއްޔުންގެ އަރިހަށް ވަޑައިގެންފި ހިނދަކު، ތިޔަ ރަސޫލުންނާއި ނަބިއްޔުން، އެ ރަސޫލަކަށް އީމާންވެވަޑައިގަންނަވާހުށިކަމެވެ!\nއަދި އެ ރަސޫލަކަށް އެހީތެރިވެވަޑައިގެން ވާގިވެރިވެދެއްވައި ނަޞްރުދެއްވާހުށިކަމެވެ! އަދި އެ ކަންކަން އެ ގޮތަށް ކުރެއްވުމަށް، އެ ރަސޫލުންނާއި ނަބިއްޔުންގެ ކިބައިން، اللهُ سُبحَانَهُ وَتَعَالَى ޢަހްދުކަށަވަރު ހިއްޕެވިމެއެވެ.[170] \nބަޔާންވެދިޔަ ފަދައިން، ރަސޫލުންނާއި ނަބިއްޔުންގެ ކިބައިން ޢަހްދުކަށަވަރު ހިއްޕެވިހިނދު، އެއިން ކޮންމެ ރަސޫލަކާއި ނަބިއްޔަކަށްމެ، اللهُ سُبحَانَهُ وَتَعَالَى ވަޙީކުރެއްވިއެވެ. ފަހެ، ތިމަން إِلٰهُ މި ހިއްޕެވި ގަދަފަދަ ޢަހްދުކަށަވަރު ޤަބޫލުކުރައްވައި، ތިޔަ ރަސޫލުންނާއި ނަބިއްޔުންނަށް ފަހު، ތިމަން إِلٰهُ ފޮނުއްވާނޭ ރަސޫލަކަށް އީމާންވެވަޑައިގަންނަވައި، އެ ރަސޫލަކަށް އެހީތެރިވެވަޑައިގެން ވާގިވެރިވެދެއްވައި، ނަޞްރުދެއްވާނޭ ކަމަށް، ތިޔަ ރަސޫލުންނާއި ނަބިއްޔުން އިޤްރާރުވެވަޑައިގަންނަވަމުތޯއެވެ؟\nއެ ރަސޫލަކީ، مُحَمَّدُ ﷺއެވެ. އެ ހިނދު، އެ ރަސޫލުންނާއި ނަބިއްޔުން ދެންނެވިއެވެ. އަޅަމެން މި ތިބީ އެ ކަން އެ ގޮތަށް ކުރުމަށް ޤަބޫލުވެ އިޤްރާރުވެގެންނެވެ. އެ ހިނދު، އެ إِلٰه ވަޙީކުރެއްވިއެވެ. ފަހެ، ތިޔަހެންވިއްޔާ، އެ ޢަހްދުކަށަވަރުގައިވާ ގޮތަށް، ޢަމަލުކުރައްވަން ޤަބޫލުވެވަޑައިގެންނެވިކަމަށް، ތިޔަ ރަސޫލުންނާއި ނަބިއްޔުންގެ އަމިއްލަ ނަފްސުފުޅުތަކުގެ މައްޗަށާއި، ތިޔަ ރަސޫލުންނާއި ނަބިއްޔުންގެ އުންމަތްތަކުގެ މީހުންގެ ފަރާތުން، އެބައިމީހުންގެ ނަފްސުތަކުގެ މައްޗަށް ވެސް، ހެކިވެވަޑައިގަންނަވާށެވެ!\nއަދި އެ ކަންކަމުގެ މައްޗަށް، ތިޔަ ރަސޫލުންނާއި ނަބިއްޔުންނާ އެކު، ތިމަން إِلٰه ހެކިވެވޮޑިގެންވަމެވެ.[171] \nދަންނާށެވެ! އެންމެހައި ރަސޫލުންނާއި، ނަބިއްޔުންނާއި، އެ ރަސޫލުންނާއި، ނަބިއްޔުންގެ އުންމަތްތަކުގެ މީހުންގެ ކިބައިން ވެސް، ބަޔާންވެދިޔަ ޢަހްދުކަށަވަރު، الله سُبحَانَهُ وَتَعَالَى ހިއްޕެވިކަން މި އާޔަތުން ސާފުކޮށް އެނގެއެވެ. އަދި އެ ޢަހްދުކަށަވަރުގައި، الله سُبحَانَهُ وَتَعَالَى އަމުރުކުރައްވައިފައި ވަނީ، ކޮންމެ ރަސޫލަކާއި ނަބިއްޔަކު އަދި، އެ ރަސޫލަކާއި ނަބިއްޔެއްގެ އުންމަތުގެ މީހުން ވެސް، مُحَمَّدُ ﷺ ރަސޫލުކަމައިގެން ފޮނުއްވުމުން،\nއެ ރަސޫލާގެ ރަސޫލުކަމާއި، އެ ރަސޫލާ ގެންނެވި ޝަރީޢަތް ވެސް ތެދުކޮށް، ޤަބޫލުކުރުމަށެވެ.","[170] تَفْسِيرُ جَامِعِ الْبَيَانِ لِلِإْمَامِ مَحُمَّدِ بنِ جَرِيرِ الطَّبِرَي\n[171] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(82) ފަހެ، الله سُبحَانَهُ وَتَعَالَى ފޮނުއްވި ރަސޫލުންނާއި ނަބިއްޔުންގެ ކިބައިން ބަޔާންވެދިޔަ ޢަހުދުކަށަވަރު، އެ إِلٰهُ ހިއްޕަވައި، އެ ރަސޫލުންނާއި ނަބިއްޔުންގެ އުންމަތްތަކުގެ މީހުންގެ ފަރާތުން، އެބައިމީހުންގެ ނަފްސުތަކުގެ މައްޗަށް ވެސް، އެ ރަސޫލުންނާއި ނަބިއްޔުން ހެކިވެވަޑައިގެންނެވުމަށް ފަހު، مُحَمَّدُ ﷺ ގެންނެވި ދީން ޤަބޫލުނުކޮށް އެ ދީނުން މޫނުއަނބުރައިލައި، އެ ރަސޫލާގެ ގޮވައިލެއްވުމަށް ފުރަގަސްދީ އެ ޢަހްދުކަށަވަރު އުވައިލައިފި ކޮންމެ މީހަކުމެ ދަންނާށެވެ! ފަހެ އެބައިމީހުންނަކީ، الله سُبحَانَهُ وَتَعَالَىއަށް ކިޔަމަންވުމުގެ ދާއިރާއިން ބޭރުވެ، އެ إِلٰهُގެ ދީނުން ވެސް ބޭރުވެއްޖެ ބަޔެކެވެ. ފާސިޤުންނަކީ ހަމަ އެބައިމީހުންނެވެ.[172]","[172] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(83) ފަހެ، الله سُبحَانَهُ وَتَعَالَىއަށް އުރެދި، އެ إِلٰهއަށް ކިޔަމަންވުމުގެ ދާއިރާއިން ބޭރުވެތިބި ފާސިޤުން ކަމުގައިވާ ޔަހޫދީންނާއި، ނަޞާރައިންނާއި، އެންމެހައި ކާފިރުތަކުން އެ އެދެނީ، الله سُبحَانَهُ وَتَعَالَى ރުހިވޮޑިގަންނަވާ އިސްލާމްދީން ފިޔަވައި އެހެން ދީނެއްހެއްޔެވެ؟ އިސްލާމް ދީނަކީ، އެ ދީނަކައިގެން އެންމެހައި ރަސޫލުންނާއި ނަބިއްޔުން ފޮނުއްވައި، الله سُبحَانَهُ وَتَعَالَىގެ ޙަޟްރަތުން އެ ރަސޫލުންނަށް ބާވައިލެއްވުނު ދީނެވެ. އަދި، مُحَمَّدُ ﷺ ގެންނެވި ދީނަކީ ވެސް ހަމަ އިސްލާމް ދީނެވެ. އަދި ކައުނުގައިވާ އެންމެހައި ތަކެތި ވަނީ، އެ إِلٰهُގެ ކަށަކުޅަދުންވަންތަކަމާއި ބާރުވެރިކަމުގެ ދަށުގައި، އެ إِلٰهއަށް ބޯލަނބައި ކިޔަމަން ވެގެންނެވެ. އެ إِلٰهގެ ތަނަވަސް ވެރިކަމާއި ބާރުވެރިކަމުގެ ދަށުގައެވެ.\nއަދި ބަޔަކު ޤަބޫލުކުރިޔަސް ނުވަތަ ނުކުރިޔަސް، އުޑުތަކާއި ބިމާ އަދި އެ ދެމެދުގައި ވާހައި ބަޔަކާއި ތަކެއްޗެއްމެ ވަނީ، ރުހުމުގައި ވިއަސް ނުވަތަ ނުރުހުމުގައި ވިއަސް، الله سُبحَانَهُ وَتَعَالَىއަށް ކިޔަމަންވެގެންނެވެ. އަދި ޙިސާބުބެއްލެވޭ ޤިޔާމަތް ދުވަހުން، އެންމެހައި މީސްތަކުން ރުޖޫޢަކުރެއްވޭހުށީ، އެ إِلٰهގެ ޙަޟްރަތަށެވެ. އެ ދުވަހުން، އެ މީހަކު ދުނިޔޭގައި ކުޅަ ޢަމަލުގެ ފުރިހަމަ ޖަޒާ، ކޮންމެ މީހަކަށްމެ، އެ إِلٰهُ ދެއްވާނެތެވެ.\nދަންނާށެވެ! ހުރިހައި ވަގުތެއްގައިމެ، މުއުމިނުން، އެ إِلٰهއަށް ކިޔަމަންތެރިވެ އީމާންވަނީ ބިރުވެތިކަމާ އެކު ހިތުން ރުހުމުންނެވެ. ނަމަވެސް، ކާފިރުން، އެ إِلٰهއަށް ކިޔަމަންތެރިވެ އީމާންވަނީ ބޮޑެތި މުޞީބާތްތަކާއި އާފާތްތައް މެދުވެރިވުމުން މަޖްބޫރުވެގެންނެވެ. އެއީ، ފިރްޢައުނު ޣަރަޤުވީ ވަގުތު އޭނާ އީމާންވާން އުޅުނު ފަދައިންނެވެ. އަދި ފިރްޢައުނު އީމާންވާން އުޅުނު ފަދައިން އީމާންވާން އެޅޭ މީހާ ދަންނާށެވެ! ފަހެ، އޭނާ މަރަށް ޙާޟިރުވެ، ފުރާނަ ނޭވާ ހޮޅިއަށް އެޅުމުން، އީމާންވާން އުޅުނުކަމުގައި ވިއަސް، އޭނާގެ ކިބައިން، الله سُبحَانَهُ وَتَعَالَى އެ ކަން ޤަބޫލެއް ނުކުރައްވާނެތެވެ.\nއަދި ކިއެއްތަ! އެ ފަދަ ކޮންމެ މީހަކުމެ ވާހުށީ ކާފިރުންގެ ތެރެއިންނެވެ. އަދި މި އާޔަތުގައި މި ވަނީ، الله سُبحَانَهُ وَتَعَالَىގެ ޙަޟްރަތަށް ދާ ހިނދު، އިސްލާމް ދީން ނޫން އެހެން ދީނެއްގެ މަތީގައި ނުދިއުމަށް އަންގަވައި، އެ ކަމާމެދު މީސްތަކުން ބިރުވެތިކުރައްވައިފައެވެ.[173] ","[173] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة والتَّفْسِيرُ الْمُيَسِّرُ\nلِلدَّكْتُور عَائِضِ الْقِرْنِي"],["(84) އޭ ރަސޫލާއެވެ! اللهُ سُبحَانَهُ وَتَعَالَىއަށް އުރެދި، އެ إِلٰهއަށް ކިޔަމަންވުމުގެ ދާއިރާއިން ބޭރުވާ މީހުންނަށް، އިބަ ރަސޫލާ ވިދާޅުވާށެވެ! اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް، އެ إِلٰهُގެ އަމުރުފުޅުތަކަށް ކިޔަމަންވެ، އެ إِلٰهُ ތިމަންމެންނަށް ބާވައިލެއްވި ޤުރްއާނަށް ތިމަންމެން އީމާންވެއްޖައީމުއެވެ. އެ إِلٰهُ ފިޔަވައި، އެހެން އެއްވެސް رَبّއަކު އަދި، إِلٰهއަކު ވިއަސް ތިމަންމެންނަކަށް ނުވެއެވެ. އަދި، إِبْرَاهِيمُ عَلَيهِ السَّلَامُއާއި، އެ ރަސޫލާގެ ދެ ދަރިކަލުން إِسْمَاعِيْلُ عَلَيهِ السَّلَامُއާއި، إِسْحَاقُ عَلَيهِ السَّلَامُއާއި، إِسْحَاقُ عَلَيهِ السَّلَامُގެ ދަރިކަލުން\nيَعْقُوْبُ عَلَيهِ السَّلَامُއާއި، يَعْقُوْبُ عَلَيهِ السَّلَامُގެ ދަރިފަސްކޮޅުން ފޮނުއްވުނު ރަސޫލުންނަށް ބާވައިލެއްވުނު ވަޙީއަށް ވެސް، ތިމަންމެން އީމާންވަމުއެވެ.\nއަދި، مُوْسَى عَلَيهِ السَّلَامُއަށާއި، އެ ރަސޫލާއަށް ދެއްވުނު ތައުރާތަށާއި، عِيسَى عَلَيهِ السَّلَامُއަށާއި،\nއެ ރަސޫލާއަށް ދެއްވުނު އިންޖީލަށާއި، الله سُبحَانَهُ وَتَعَالَى ފޮނުއްވި އެންމެހައި ނަބިއްޔުންނަށާއި، ރަސޫލުންނަށާއި، އެ ރަސޫލުންނަށް ބާވައިލެއްވުނު ވަޙީއަށާއި، ނަބިއްޔުންނަށާއި، ރަސޫލުންނަށް ދެއްވުނު މުޢުޖިޒާތްތަކަށް ވެސް، ތިމަންމެން އީމާންވަމުއެވެ.\nއަދި، ރަސޫލުންނަށާއި ނަބިއްޔުންނަށް އީމާންވުމުގައި، އެއް ރަސޫލަކު އަނެއް ރަސޫލަކާ އަދި އެއް ނަބިއްޔަކު އަނެއް ނަބިއްޔަކާ ތަފާތުނުކޮށް، އެ ހުރިހައި ރަސޫލުންނަށާއި ނަބިއްޔުންނަށް، ތިމަންމެން އީމާންވަމެވެ. ވުމާއެކު، ތިމަންމެންނަކީ، ބައެއް ރަސޫލުންނާއި ނަބިއްޔުންނަށް އީމާންވެ، އަނެއްބައި ރަސޫލުންނަށާއި ނަބިއްޔުންނަށް ކާފިރުވާ ބަޔެއް ނޫނެވެ. އަދި، ތިމަންމެންނަކީ، الله سُبحَانَهُ وَتَعَالَىގެ ރުބޫބިއްޔަވަންތަކަމާއި އުލޫހިއްޔަވަންތަކަން ޤަބޫލުކޮށް އެ ކަމަށް އިޤްރާރުވެގެންތިބި ބަޔަކީމުއެވެ. އަދި ހުރިހައި އަޅުކަމެއް، ހަމައެކަނި، އެ إِلٰهއަށް ޚާލިޞްކޮށް، އެ إِلٰهއަށް ކިޔަމަންތެރިވެގެންތިބި މުސްލިމުންނީމުއެވެ.[174] ","[174] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(85) އަދި އިސްލާމް ދީން ފިޔަވައި އެހެން ދީނެއް، ތިމާގެ ދީން ކަމުގައި ޤަބޫލުކުރުމަށް އެދޭ މީހާ ދަންނާށެވެ! ފަހެ، އެ މީހެއްގެ ކިބައިން ހަމަހިލައި އެ ކަން ޤަބޫލުނުވެވޭހުއްޓެވެ. އަދި އިސްލާމް ދީން ފިޔަވައި އެހެން އެއްވެސް ދީނެއް، ތިމާގެ ދީން ކަމުގައި ބަލައިގެންފި ކޮންމެ މީހަކުމެ އާޚިރަތް ދުވަހުން ވާހުށީ، ހުރިހައި ޢަމަލެއް ބާޠިލުވެ ނަރަކައަށް ވަދެ، އެ ތާނގެ ޢަޛާބުގައި އަބަދުގެއަބަދަށް ދެމިތިބެނިވި މީހުންގެ ތެރެއިންނެވެ.[175]\nދަންނާށެވެ! މި އާޔަތުގައި މިވާ، الإِسْلَامُ މި ލަފްޒުގެ މުރާދަކީ، ހުރިހައި ކަމެއްގައިމެ، اللهُ سُبحَانَهُ وَتَعَالَىއަށް ބޯލަނބައި ކިޔަމަންތެރިވެ، ހުރިހައި އަޅުކަމެއް، އެ إِلٰهއަށް ޚާލިޞްކުރުމެވެ. އަދި، اللهُ سُبحَانَهُ وَتَعَالَىގެ ޙަޟްރަތުން އެ ކަންކަމައިގެން ރަސޫލުން ވަޑައިގެންނެވި އެންމެހައި ކަންތައްތައް ހިތުގެ އަޑީން ތެދުކޮށް ޤަބޫލުކުރުމެވެ.\nއަދި، ނަބީކަމާއި ރަސޫލުކަން ޚަތިމްކުރެއްވި މާތް ސާހިބާ مُحَمَّدُ ﷺއާ ތަބާވެ، اللهُ سُبحَانَهُ وَتَعَالَىގެ ޙަޟްރަތުން، އެ ރަސޫލާ ގެންނެވި އެންމެހައި ކަންތައްތަކަށް ބަހާއި ޢަމަލުން ކިޔަމަންވުމެވެ. އަދި، اللهُ سُبحَانَهُ وَتَعَالَىގެ ޙަޟްރަތުން، مُحَمَّدُ ﷺ ރަސޫލުކަމައިގެން ވަޑައިގެންނެވުމަށް ފަހު، އެ ރަސޫލާ ގެންނެވި ދީން ފިޔަވައި އެހެން އެއްވެސް ދީނެއް، އަދި ޝަރީޢަތެއް ޤާނޫނެއް ވިއަސް، އެއްވެސް މީހެއްގެ ކިބައިން، އެ إِلٰهُ ޤަބޫލުނުކުރައްވާނެތެވެ. އެހެންކަމުން، އެ إِلٰهއަށް ކިޔަމަންވުމުގެ ދާއިރާއިން ބޭރުވާ އެއްވެސް ކަމެއްގައި، އެއްވެސް މަޚްލޫޤަކަށް އަނެއް މަޚްލޫޤަކު ކިޔަމަންވުމެއް ނުވެއެވެ.[176] ","[175] الْمُخْتَصَرُ فِي التَّفْسِير مِنْ مَطْبُوعَاتٍ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[176] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(86) އެ ބަޔަކު، اللهُ سُبحَانَهُ وَتَعَالَىއަށް އީމާންވުމަށް ފަހު އަދި ހަމަކަށަވަރުން، ނަބީކަމާއި ރަސޫލުކަން ޚަތިމުކުރެއްވި ސާހިބާ، مُحَمَّدُ ﷺއީ ޙައްޤު ރަސޫލަކު ކަމަށް ހެކިވުމަށް ފަހު އަދި، އެ ރަސޫލާ ގެންނެވި ޝަރީޢަތަކީ ތެދު ޝަރީޢަތެއް ކަމުގެ މައްޗަށް ދަލީލުކުރާ ސާފު ހެކިތައް، އެބައިމީހުންގެ ފޮތްތަކުން އެބައިމީހުންނަށް ލިބި، އެ ކަމުގެ މައްޗަށް ހެކިވުމަށް ފަހު، އެ ރަސޫލާގެ ނަބީކަމާއި ރަސޫލުކަން ދޮގުކޮށް އިންކާރުކޮށް ކާފިރުވެއްޖެ ބަޔަކަށް، اللهُ سُبحَانَهُ وَتَعَالَى ތެދުމަގު ދައްކަވާނީ ކޮންފަދައަކުންހެއްޔެވެ؟ އަދި، اللهُ سُبحَانَهُ وَتَعَالَىއަށާއި، އެ إِلٰهُގެ ޙަޟްރަތުން ފޮނުއްވުނު އެންމެ ފަހުގެ ރަސޫލާއަށް އީމާންވެ، އެ إِلٰهُ ރުހިވޮޑިގަންނަވާ މަގުން ހިނގުމުގެ ހެޔޮ ތައުފީޤު، އެ ފަދަ ކާފިރުންނަށް، އެ إِلٰهُ ދެއްވާހުށީ ވެސް ކިހިނަކުންހެއްޔެވެ؟\nއަދި ހަމަކަށަވަރުން، އެ ފަދަ އަނިޔާވެރި ބަޔަކަށް، ތެދުމަގުދައްކަވައި، ޙައްޤަށް ރުޖޫޢަވުމުގެ ތައުފީޤު، اللهُ سُبحَانَهُ وَتَعَالَى ނުދެއްވާނެތެވެ. ދަންނާށެވެ! އެބައިމީހުންނަކީ، اللهُ سُبحَانَهُ وَتَعَالَىއަށް އިމާންވެ، އިސްލާމް ދީން ޤަބޫލުކުރުމަށް ފަހު، އެ ދީނުން އެއްކިބާވެ، ކާފިރުވެ، މަގުފުރެދި، ބާޠިލުގެ މަގު އިޚްތިޔާރުކުރި މީހުންނެވެ.[177] ","[177] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(87) ހަމަކަށަވަރުން، مُحَمَّدُ ﷺ ގެންނެވި ޝަރީޢަތަކީ ޙައްޤު ތެދު ޝަރީޢަތެއް ކަން ދެނެގެން ތިބެމެ، އެ ރަސޫލާގެ ރަސޫލުކަން ދޮގުކޮށް އަމިއްލަ ނަފްސަށް އަނިޔާވެރިވި މީހުންގެ ސަޒާއަކީ، الله سُبحَانَهُ وَتَعَالَىގެ ލަޢުނަތާއި، އެ إِلٰهُގެ މަލާއިކަތުންގެ ލަޢުނަތާއި، އަދި އެންމެހައި މީސްތަކުންގެ ލަޢުނަތް އެބައިމީހުންނަށް ލިބުމެވެ. އަދި އަބަދުގެ އަބަދަށް، الله سُبحَانَهُ وَتَعَالَىގެ ރަޙްމަތުން ބޭރުކުރެއްވި، އެ إِلٰهُގެ ރަޙްމަތުން ދުރުކުރެއްވިގެންވާ ބަޔަކު ކަމުގައި އެބައިމީހުންވުމެވެ.",""],["(88) އަދި އެ ފަދަ ކާފިރުން، ލަޢުނަތް ލިބިގެންވާ ޙާލު ނަރަކައިގެ ޢަޛާބުގައި ތާއަބަދު ދެމިތިބޭނެތެވެ. އަދި އެ ތާނގައި އެބައިމީހުން ދެމިތިބޭއިރު، ފަހަރެއްގައި ވެސް އެބައިމީހުންގެ ކިބައިން ޢަޛާބު ލުއިނުކުރެއްވޭނެތެވެ. އެހެންކަމުން، ކިތަންމެ ކުޑަ ހިނދުކޮޅެއްގެ އަރާމު ވިއަސް އެބައިމީހުންނަކަށް އެ ތާނގައި ނުމެ ލިބޭނެމެއެވެ. އަދި ދުނިޔެއަށް ރުޖޫޢަވެ ތައުބާވާނޭ ފުރުސަތެއް ވިއަސް އެބައިމީހުންނަކަށް ނުދެއްވޭ ހުއްޓެވެ. އަދި ޢުޛުރުދެއްކި ކަމުގައި ވިއަސް، އެބައިމީހުންގެ ކިބައިން ޢަޛާބު ފަސްވުމެއް އަދި ލުއިވުމެއް ވިއަސް ނުވެއެވެ.",""],["(89) ނަމަވެސް، مُحَمَّدُ ﷺ ގެންނެވި ޝަރީޢަތް ދޮގުކޮށް ކާފިރުވެ އަމިއްލަ ނަފްސަށް އަނިޔާވެރިވުމަށްފަހު ވެސް، ތައުބާވެ، ޙައްޤު ޤަބޫލުކޮށް، ނަބީކަމާއި ރަސޫލުކަން ޚަތިމުކުރެއްވި ރަސޫލާ ގެންނެވި ރިސާލަތަށް އީމާންވެ، އެ ރަސޫލާއާ ތަބާވެ ޢަމަލުތައް ރަނގަޅުކޮށް އިޞްލާޙުކޮށް، الله سُبحَانَهُ وَتَعَالَىގެ ޙަޟްރަތަށް ރުޖޫޢަވާމީހުންގެ ތައުބާ އެ إِلٰهُ ޤަބޫލުކުރައްވާނެތެވެ. އަދި، އެ إِلٰهُގެ ޢަޛާބުން އެބައިމީހުން ސަލާމަތްކުރައްވާނޭމެއެވެ. ހަމަކަށަވަރުން، الله سُبحَانَهُ وَتَعَالَىއީ، އެ إِلٰهُގެ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.\nމި އާޔަތާއި މި އާޔަތުގެ ކުރިއަށް އޮތް ހަތަރު އާޔަތް ބާވައިލެއްވުނު ސަބަބު:\nމި އާޔަތާއި މި އާޔަތުގެ ކުރިއަށް އޮތް ހަތަރު އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މަދީނާގެ މީހަކު އިސްލާމްވުމަށް ފަހު، މުރުތައްދުވެ މުޝްރިކުންގެ ގާތަށް ދިޔައެވެ. ދެން، އެއަށް ފަހު، އެ ކަމާމެދު ހިތާމަކޮށް، އޭނާ އިސްލާމްވެއްޖެ ނަމަ، އޭނާގެ ތައުބާ، الله سُبحَانَهُ وَتَعَالَى ޤަބޫލުކުކުރައްވާނެތޯ ސުވާލުކުރުމަށް ޓަކައި، رَسُولُ اللهِ ﷺގެ އަރިހަށް އޭނާގެ ޤައުމުގެ ބަޔަކު ފޮނުވިއެވެ.\nދެން، އެބައިމީހުން، رَسُولُ اللهِ ﷺގެ އަރިހަށް ގޮސް، އެ މުރްތައްދުވި މީހާއާ ބެހޭ ގޮތުން ސުވާލުދެންނެވުމުން މި ހަތަރު އާޔަތްތައް ބާވައިލެއްވުނެވެ. ދެން އެ ހިނދު، އޭގެ ތެރެއިން ބަޔަކު މި އާޔަތްތަކައިގެން އެ މީހާގެ ގާތަށް ފޮނުއްވިއެވެ. ދެން، އޭނާގެ ގާތަށް ގޮސް، އެބައިމީހުން މި އާޔަތްތައް ކިޔައިދިނުމުން، އޭނާ އެނބުރި އިސްލާމް ދީނަށް ރުޖޫޢަވިއެވެ.[178] ","[178] السُّنَنُ الْكُبْرَى لِلِإْمَامِ النَّسَائِي"],["(90) ހަމަކަށަވަރުން، އީމާންވުމަށްފަހު ކާފިރުވެ، ކާފިރުކަމުގެ މައްޗަށް ކާފިރުކަން އިތުރުކޮށް، އެބައިމީހުންގެ ގާތަށް މަރު އަތުވެއްޖައުމަށް ދާނދެން ކާފިރުކަންމަތީގައި ދެމިތިބެ، ފުރާނަ ނޭވާ ހޮޅިއަށް އެޅުމުން އީމާންވެ ތައުބާވާ މީހުންނަކީ، އެބައިމީހުންގެ ތައުބާ، ހަމަހިލައިވެސް، الله سُبحَانَهُ وَتَعَالَى ޤަބޫލުކުރައްވާނޭ ބަޔަކުނޫނެވެ. ސަބަބަކީ، ތައުބާވުމުގެ ވަގުތު ފާއިތުވުމަށް ފަހު އެބައިމީހުން ތައުބާވީ ކަމެވެ. އަދި ފަސާދަކުރުން ގިނަކޮށް، ކާފިރުކަމުގެ ތެރެއަށް ގެނބި، ސީދާމަގު ގެއްލި، މަގުފުރެދިފައިވާ މީހުންނަކީ ހަމަ އެބައިމީހުންނެވެ.[179]\nމި އާޔަތް ބާވައިލެއްވުނީ، مُوسَى عَلَيهِ السَّلَامُގެންނެވި ރިސާލަތަށް އީމާންވުމަށް ފަހު، عِيسَى عَلَيهِ السَّلَامُ ރަސޫލުކަމައިގެން ފޮނުއްވުމުން، އެ ރަސޫލާ ގެންނެވި ރިސާލަތަށް ކާފިރުވެ، ދެން އެއަށް ފަހު، مُحَمَّدُ ﷺ ރަސޫލުކަމައިގެން ފޮނުއްވުމުން، އެ ރަސޫލާ ގެންނެވި ރިސާލަތު ވެސް ދޮގުކޮށް، އިންކާރުކޮށް، ކާފިރުވި ޔަހޫދީންނާ މެދުގައި ކަމަށް ރިވާވެގެން ވެއެވެ.[180] ","[179] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[180] صَفْوَةُ التَّفَاسِيرِ لِلشَّيْخِ مَحُمَّدِ عَلِي الصَّابُونِي"],["(91) ހަމަކަށަވަރުން، مُحَمَّدُ ﷺ ރަސޫލުކަމައިގެން ފޮނުއްވުމުން، އެ ރަސޫލާ ގެންނެވި ރިސާލަތު ދޮގުކޮށް އިންކާރުކޮށް، އެ ރަސޫލާއާ ދެކޮޅުހަދައި ކާފިރުކަން އިތުރުކޮށް، ކާފިރުންކަމުގައިވާ ޙާލު މަރުވި މީހުންނަކީ، الله سُبحَانَهُ وَتَعَالَىގެ ޢަޛާބުން ސަލާމަތްވުމަށް ޓަކައި، ޤިޔާމަތް ދުވަހުން ބިން ފުރޭހައި ރަން ފިދުޔައެއްގެ ގޮތުގައި ދެވެންހުރި ނަމަ، އެ ތަކެތީން ފިދުޔަ ދިންކަމުގައި ވިއަސް، އޭގެ ތެރެއިން ހަމަ އެކެއްގެ ކިބައިން ވެސް، އެ ފިދުޔަ ޤަބޫލުކުރެއްވޭނޭ މީހުންނެއް ނޫނެވެ. އަދި އެބައިމީހުންނަކީ، އެބައިމީހުންނަށް ޓަކައި ނަރަކައިގެ ގަދަފަދަ ވޭންދެނިވި ޢަޛާބުހުރި ބަޔެކެވެ. އަދި އެ ދުވަހުން، އެބައިމީހުންނާ އެހީތެރިވެ ވާގިވެރިވެ ނަޞްރުދޭނޭ، ހަމަ އެއްވެސް ފަރާތެއް އެބައިމީހުންނަކަށް ނުމެވާނޭމެއެވެ.[181]\nފަހެ، اللهُ سُبحَانَهُ وَتَعَالَى ދެއްވި ވާގިފުޅުން، ކީރިތި ޤުރްއާނުގެ ތިންވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ سُبحَانَهُ وَتَعَالَى ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރުކޮށްދެއްވުން ވެސް މެއެވެ.\nوَصَلَّى اللهُ وَسَلَّمَ عَلَى سَيِّدِنَا وَمَوْلَانَا مُحَمَّدٍ وَعَلَى آلِهِ وَأَصْحَابِهِ وَمَنْ تَبِعَهُمْ بِإِحْسَانٍ إِلَى يَوْمِ الدِّينَ. وَالْحَمْدُ لِلَّهِ رَبِّ الْعَالَمِينَ.","[181] الْمُخْتَصَرُ فِي التَّفْسِير مِنْ مَطْبُوعَاتِ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(92) އޭ މުއުމިނުންނޭވެ! ތިމާމެންގެ އަމިއްލަ ނަފްސަށް ޓަކައި ތިޔަބައިމީހުން ލޯބިކުރާ މުދަލުން، اللهُ سُبحَانَهُ وَتَعَالَىގެ މަގުގައި ތިޔަބައިމީހުން ހޭދަނުކުރާހައި ހިނދަކު، ހެޔޮކަމުގެ އަހްލުވެރީންނަށް ލިބޭ ޘަވާބާއި، ދަރުމައާއި، މަތިވެރި ދަރަޖަ ހަމަހިލައި ތިޔަބައިމީހުންނަކަށް ނުލިބޭހުއްޓެވެ. އަދި، اللهُ سُبحَانَهُ وَتَعَالَىގެ މަގުގައި ޞަދަޤާތްކޮށް ހޭދަކުރި ކޮންމެ މީހަކަށްމެ، އެ މީހަކު އެ ކުޅަ ޢަމަލުގެ ފުރިހަމަ ޖަޒާ، އެ މީހަކަށް، އެ إِلٰهُ ދެއްވާނެތެވެ. އެހެނީ ހަމަކަށަވަރުން، ކިތަންމެ މަދު ނުވަތަ ކިތަންމެ ގިނަ އެއްޗަކުން، ތިޔަބައިމީހުން ޞަދަޤާތްކުރި ކަމުގައި ވިއަސް، الله سُبحَانَهُ وَتَعَالَى އެ ކަމެއް މޮޅަށް ދެނެވޮޑިގެން ވެތެވެ. އަދި، اللهُ سُبحَانَهُ وَتَعَالَىއީ، ތިޔަބައިމީހުންކުރާ ހުރިހައި ކަމަކާއި ތިޔަބައިމީހުންގެ ހުރިހައި ނިޔަތެއް، މޮޅަށް ދެނެވޮޑިގެންވާ إِلٰهއެވެ.[1]","[1] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(93) يَعْقُوبُ عَلَيهِ السَّلَامُއަށް ޖެހިވަޑައިގެންނެވި އާލާސްކަންފުޅެއްގެ ސަބަބުން، އެ ރަސޫލާގެ އަމިއްލަ ނަފްސުފުޅަށް، އެ ރަސޫލާ ޙަރާމްކުރެއްވި ޖަމަލު މަހާއި، ޖަމަލު ކިރު ފިޔަވައި، އެންމެހައި ރަނގަޅު ކާބޯތަކެއްޗަކީ ތައުރާތު ބާވައިލެއްވުމުގެ ކުރީން، ބަނީ އިސްރާއީލުންނަށް ޙަލާލު ތަކެތި ކަމުގައި ވިއެވެ. ނަމަވެސް، مُوسَى عَلَيهِ السَّلَامُއަށް ބާވައިލެއްވުނު ތައުރާތުގައިވާ ޙުކުމްތަކަށް ޢަމަލުކުރުމަށް، ބަނީ އިސްރާއީލުންގެ ކިބައިން، اللهُ سُبحَانَهُ وَتَعَالَى ހިއްޕެވި ޢަހްދުކަށަވަރު އުވައިލައި، ޙައްޤަކާ ނުލައި ނަބިއްޔުން ޤަތުލުކޮށް، ލޭ އޮހޮރުވައި، ބިންމަތީގައި ފަސާދަކޮށް އެބައިމީހުން އުޅުނެވެ.\nއެ ކަމުގެ ސަބަބުން، އެބައިމީހުންނަށް ދެއްވި، ޢުޤޫބާތެއްގެ ގޮތުން، ޖަމަލު މަހާއި، ޖަމަލު ކިރުގެ އިތުރަށް، އެހެނިހެން ބައެއް ރަނގަޅުތަކެތި ވެސް، ތައުރާތުގައި ބަނީ އިސްރާއީލުންނަށް، އެ إِلٰهُ ޙަރާމްކުރެއްވިއެވެ. އޭ ރަސޫލާއެވެ! ބަނީ އިސްރާއީލުންނަށް، އިބަ ރަސޫލާ ވިދާޅުވާށެވެ! ޖަމަލު މަހާއި ޖަމަލު ކިރު، يَعْقُوبُ عَلَيهِ السَّلَامُއަށް، اللهُ سُبحَانَهُ وَتَعَالَى ޙަރާމްކުރެއްވި ކަމުގައި ބުނެ، ތިޔަބައިމީހުން ތިޔަދައްކައިއުޅޭ ވާހަކަތަކުގައި ތިޔަބައިމީހުންނީ ތެދުވެރީން ކަމުގައި ވަނީ ނަމަ، ތައުރާތު ގެނެސް އެ ފޮތް ނިކަން ކިޔައިބަލާށެވެ!\nއެއިރުން، ޖަމަލު މަހާއި، ޖަމަލު ކިރު، يَعْقُوبُ عَلَيهِ السَّلَامُ ޙަރާމްކުރެއްވީ، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވުނު އަމުރުފުޅަކާ ނުލައި، އެ ރަސޫލާ އަމިއްލަފުޅަށްކަން ސާބިތުވެ، اللهُ سُبحَانَهُ وَتَعَالَىއަށް ނިސްބަތްކޮށް ތިޔަބައިމީހުން ތިޔަދައްކާ ވާހަކައަކީ ދޮގު ވާހަކައެއް ކަން ތިޔަބައިމީހުންނަށް ރަނގަޅަށް އެނގިދާނެތެވެ. އަދި އެ ކަމާ ގުޅޭގޮތުން، ކީރިތި ޤުރްއާނުގައި އައިސްފައިވާ ވާހަކަތަކުގެ ތެދުކަން ވެސް ތިޔަބައިމީހުންނަށް އެނގޭނެތެވެ.[2] \nދަންނާށެވެ! مُحَمَّدُ ﷺގެ އަރިހުގައި ޔަހޫދީން ދެންނެވިއެވެ. ތިބާ ތިޔަ ވިދާޅުވެ އުޅުއްވަނީ، ތިބާ ހުންނެވީ، إِبْرَاهِيمُ عَلَيهِ السَّلَامُގެ ދީނުގައި ކަމުގައެވެ. ވީއިރު، އެ ވާހަކަފުޅަކީ ތެދު ވާހަކަފުޅެއް ކަމުގައި ވަނީ ނަމަ، ޖަމަލު މަހާއި، އޭގެ ކިރު ޙަލާލުކަމުގައި ވިދާޅުވެ، އެ ތަކެތި ތިޔަ ހުއްދަކުރައްވަނީ ކީއްވެގެންތޯއެވެ؟ އެހެނީ ހަމަކަށަވަރުން، އެ ތަކެއްޗަކީ، إِبْرَاهِيمُ عَلَيهِ السَّلَامُގެ ދީނުގައި ޙަރާމްތަކެއްޗެވެ. މި ފަދައިން އެބައިމީހުން ދެންނެވުމުން ރަސޫލާ ޙަދީޘުކުރެއްވިއެވެ. ހަމަކަށަވަރުން ވެސް އެ ތަކެއްޗަކީ، إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާއި، إِسْحَاقُ عَلَيهِ السَّلَامُއާއި، يَعْقُوبُ عَلَيهِ السَّلَامُއާ މިހުރިހައި ރަސޫލުންގެ ދީނުގައި ޙަލާލުތަކެއްޗެވެ.\nނަމަވެސް، يَعْقُوبُ عَلَيهِ السَّلَامُއަށް ޖެހިވަޑައިގެންނެވި އާލާސްކަންފުޅެއްގެ ސަބަބުން އަމިއްލަ ނަފްސުފުޅަށް، އެ ރަސޫލާ އެ ތަކެތި ޙަރާމްކުރެއްވީއެވެ. ދެން އެއަށްފަހު، އެ ރަސޫލާގެ ދަރިފަސްކޮޅުގެ މީހުން ކަމުގައިވާ، ބަނީ އިސްރާއީލުންނަށް އެ ތަކެތި ޙަރާމްކުރެއްވުނީއެވެ. މި ފަދައިން ވިދާޅުވުމުން، ކީރިތި ރަސޫލާގެ ބަސްފުޅު ޤަބޫލުނުކޮށް އިންކާރުކުރުމުން، އެބައިމީހުންގެހުރި ދޮގުވެރިކަން ބަޔާންކުރައްވައި، اللهُ سُبحَانَهُ وَتَعَالَى މި އާޔަތް ބާވައިލެއްވިއެވެ.[3] ","[2] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[3] تَفْسِيرُ الْبَيَانِ لِلشَّيْخُ مُحَمَّدُ جَمِيل دِيدِي"],["(94) ފަހެ، يَعْقُوبُ عَلَيهِ السَّلَامُގެ އަމިއްލަ ނަފްސުފުޅަށް، އެ ރަސޫލާ ޙަރާމްކުރެއްވި ޖަމަލު މަހާއި، ޖަމަލު ކިރު، އެ ރަސޫލާ ޙަރާމްކުރެއްވީ، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވުނު އަމުރުފުޅަކާ ނުލައި، އެ ރަސޫލާ އަމިއްލަފުޅަށް ކަމާ އަދި އެ ތަކެތި، އެ ރަސޫލާ ޙަރާމްކުރެއްވީ ތައުރާތު ބާވައިލެއްވުމުގެ މާ ކުރީގައި ކަން ފައުޅުވެ އެނގުމަށް ފަހު ވެސް، އެ ތަކެތި ޙަރާމްކުރެއްވީ، اللهُ سُبحَانَهُ وَتَعَالَى ކަމުގައި ބުނެ، އެ إِلٰهއަށް ނިސްބަތްކޮށް ބުހުތާން ދޮގުހަދައިގެން، ޙަޤީޤަތެއް ނެތް ބާޠިލު ވާހަކަދައްކައިފި މީހާ ދަންނާށެވެ! ފަހެ، އެބައިމީހުންނީ، ޙައްޤު ފައުޅުވެ އެނގުމުން އެ ކަން ޤަބޫލުނުކޮށް އެބައިމީހުންގެ އަމިއްލަ ނަފްސަށް އަނިޔާވެރިވި މީހުންނެވެ.[4]","[4] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(95) އޭ ރަސޫލާއެވެ! ބަނީ އިސްރާއީލުންނަށް، އިބަ ރަސޫލާ ވިދާޅުވާށެވެ! يَعْقُوبُ عَلَيهِ السَّلَامُއާ ބެހޭގޮތުން، ތިމަން ރަސޫލާއަށް، اللهُ سُبحَانَهُ وَتَعَالَى ދެއްވި ޚަބަރަކީ ޙައްޤު ތެދު ޚަބަރެވެ. އަދި، ތިމަން ރަސޫލާއަށް، އެ إِلٰهُ އިއްވެވި ވަޙީބަސްފުޅުތަކަކީ ޙައްޤު ތެދު ބަސްފުޅުތަކެވެ.\nއަދި، އެ إِلٰهُގެ ޝަރީޢަތަކީ، ޙައްޤު ތެދު ޝަރީޢަތެވެ. ފަހެ، ތިޔަބައިމީހުން إِبْرَاهِيمُ عَلَيهِ السَّلَامُދެކެ ލޯބިވާކަމަށާއި، އެ ރަސޫލާއަށް ނިސްބަތްވެގެންވާ ކަމުގައި ބުނެ، ތިޔަ ދައްކާ ވާހަކައަކީ، ތެދު ވާހަކައެއް ކަމުގައި ވަނީ ނަމަ، إِبْرَاهِيمُ عَلَيهِ السَّلَامُގެ ދީނަށް ތިޔަބައިމީހުން ތަބާވާށެވެ! އެހެނީ، ހަމަކަށަވަރުން، إِبْرَاهِيمُ عَلَيهِ السَّلَامُ ހުންނެވީ އެންމެހައި ބާޠިލު ދީންތަކާއި ބާޠިލު ގޮތްތަކުން އެއްކިބާވެވަޑައިގެން އިސްލާމް ދީނުގައެވެ.\nއަދި އެ ދީނަކީ، اللهُ سُبحَانَهُ وَتَعَالَى އެންމެހައި އިންސީންނާއި ޖިންނީންނަށް ޓަކައި ޝަރްޢުކުރައްވައި، مُحَمَّدُ ﷺގެ ދޫފުޅުމަތީން ފޮނުއްވި ޙައްޤު ދީން ވެސް މެއެވެ. އަދި، އެ ރަސޫލާ ކުރެއްވި އަޅުކަމުގައި، اللهُ سُبحَانَهُ وَتَعَالَىއާ އެހެން އެއްވެސް ފަރާތެއް ބައިވެރިކޮށް ޝިރުކުކުރާ މީހުންގެ ތެރެއަކު، އެ ރަސޫލާ ނުވެތެވެ. އަދި، اللهُ سُبحَانَهُ وَتَعَالَىގެ ޝަރީޢަތް ފިޔަވައި އެހެން އެއްވެސް ޝަރީޢަތެއް، އެ ރަސޫލާ ޤަބޫލުފުޅު ނުކުރައްވަތެވެ.[5] ","[5] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(96) ހަމަކަށަވަރުން، އެންމެހައި މީސްތަކުން، اللهُ سُبحَانَهُ وَتَعَالَىއަށް އަޅުކަންކުރުމަށް ޓަކައި ބިންމަތީގައި ބިނާކުރެވުނު އެންމެފުރަތަމަ ގެއަކީ، مَكَّةُ الْمُكَرَّمَةގައިވާ كَعْبَةُ اللهގެފުޅުކަން ކަށަވަރެވެ. އަދި އެ ގެފުޅު ވާކަން ކަށަވަރީ، ބަރަކާތްލެއްވިގެންވާ ތަނެއް ކަމުގައެވެ. އެހެންކަމުން، އެ ގެފުޅުގެ ކައިރީގައި ކުރެވޭ އަޅުކަމުގެ ދަރުމައާއި ޘަވާބު އެއް ލައްކަ ގުނައަށް، އިތުރު ކުރައްވަތެވެ. އަދި، اللهُ سُبحَانَهُ وَتَعَالَىގެ ޙަޟްރަތުން ގިނަގުނަ ރަޙްމަތާއި ބަރަކާތް، ކެނޑިނޭޅި އެ ތަނަށް ފައިބަތެވެ. އަދި ގެފުޅަށް ކުރިމަތިލައިގެންހުރެ ނަމާދުކުރުމާއި، އެ ގެފުޅުގެ އަރިހަށް ގޮސް ޙައްޖުވެ ޢުމްރާވުމަކީ، ދުނިޔޭގެ ބާއްޖަވެރިކަމާއި އާޚިރަތުގެ ދިންނެވުން ޙާޞިލުވަނިވި ކަންކަމެވެ.\nއަދި އެ ތާނގައި އަޅުކަންކުރުމަކީ، އެ އަޅުކަންކުރާ މީހުންނަށް ރަޙްމަތްލައްވައި ހިދާޔަތުގެ މަގަށް ތައުފީޤު ލިބެނިވި ކަމެއް ވެސް މެއެވެ.[6] ","[6] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(97) كَعْبَةُ اللهُ ގެފުޅު ބިނާކުރެއްވީ إِبْرَاهِيمُ عَلَيهِ السَّلَامُ ކަމަށް ދަލީލުކުރަނިވި އެތައް ހެކިތަކެއް އެ ގެފުޅުގައި ވެއެވެ. އޭގެ ތެރޭގައި، الْحَجَرُ الأَسْوَدއާއި، ޒަމްޒަމް ވަޅުކޮޅާއި، حِجْرُ إِسْمَاعِيلއާއި، مَقَامُ إِبْرَاهِيم ފަދަ ތަންތަން ހިމެނެއެވެ. مَقَامُ إِبْرَاهِيمއަކީ، إِبْرَاهِيمُ عَلَيهِ السَّلَامُއާއި، إِسْمَاعِيلُ عَلَيهِ السَّلَامُއާ ދެބަފައިކަލުން ގެފުޅު ބިނާކުރައްވަމުން ގެންދެވިއިރު، إِبْرَاهِيمُ عَلَيهِ السَّلَامُ\nއެ ހިލައިގެ މަތީގައި ހުންނެވި ހިލައެވެ. އަދި، اللهُ سُبحَانَهُ وَتَعَالَى ވަނީ، كَعْبَةُ اللهِ ގެފުޅު މާތްކުރައްވައި، ޝަރަފުވެރިކުރައްވައިފައި ކަން ކަށަވަރެވެ. އެހެންކަމުން، އެ ގެފުޅަށްވަދެއްޖެ ކޮންމެ މީހަކީ، އަމާންކަން ލިބިގެންވާ މީހެކެވެ. ވުމާއެކު، މައްކާގެ ޙަރަމާއި، އެ ޙަރަމުގެ ސަރަޙައްދުގައި އެކަކު އަނެކަކަށް ގެއްލުންދީ އަނިޔާވެރިވުމަކީ، އެހެންތަނެއްގައި އެ ފަދަ ކަމެއް ކުރުމަށްވުރެން، މާ ބޮޑު ޙަރާމް ކަމެކެވެ.\nއަދި އެ ގެފުޅުގެ ކައިރިއަށް ގޮސް ޙައްޖުގެ އަޅުކަން އަދާކުރުމަށް ކެރިކުޅަދާނަވެއްޖެ މީހާ، ޙައްޖުގެ އަޅުކަން އަދާކުރުމުގެ ނިޔަތުގައި މައްކާއަށް ގޮސް ޙައްޖުވުމަކީ، މީސްތަކުންގެ މައްޗަށް، اللهُ سُبحَانَهُ وَتَعَالَى ފަރްޟުކުރައްވައިފައިވާ އަޅުކަމެކެވެ. ކަން މިހެން ހުރުމާ އެކު، ޙައްޖުގެ އަޅުކަން އަދާކުރުމަކީ ފަރްޟުކުރެއްވިގެންވާ އަޅުކަމެއްކަމާމެދު އިންކާރުކޮށްފި މީހާ ކާފިރުވެއްޖެ ކަން ކަށަވަރެވެ.\nއަދި ހަމަކަށަވަރުން، اللهُ سُبحَانَهُ وَتَعَالَىއީ އަޅުތަކުންކުރާ ޙައްޖަކަށް އަދި އެ ނޫން އެހެން އަޅުކަމަކަށް ވިއަސް ބޭނުންފުޅުވެވޮޑިގެންނުވާ، އެންމެހައި ޚަލްޤުތަކުންފިޔަވައި، އަމިއްލަ ޛާތުފުޅައިގެން ފުދިވޮޑިގެންވާ إِلٰهއެވެ.[7] \nމި އާޔަތާއި މި އާޔަތުގެ ކުރީގައި އޮތް އާޔަތް ބާވައިލެއްވުނު ސަބަބު:\nبَيْتُ الْمَقْدِسއާ ބެހޭ ގޮތުން ޔަހޫދީން ބުނިކަމުގައި ވެއެވެ. بَيْتُ الْمَقْدِسގެ މާތްކަމާއި އިތުރުކަން، كَعْبَةُ اللهِއަށްވުރެން ބޮޑެވެ. އެހެނީ، بَيْتُ الْمَقْدِسވަނީ ޠާހިރުކުރެއްވުނު ބަރަކާތްތެރި ބިމުގައެވެ. އަދި ނަބިއްޔުން ހިޖުރަކުރެއްވި ތަނަކީ ވެސް އެއީއެވެ. މި ފަދައިން ޔަހޫދީން ބުނުމުން، މުސްލިމުން ބުނިކަމުގައި ވެއެވެ. ތިޔަ ކަންހުރީ ތިޔަހެނެއް ނޫނެވެ. އަދިކިއެއްހެއްޔެވެ! بَيْتُ الْمَقْدِسއަށްވުރެން، كَعْبَةُ اللهِ ގެފުޅުގެ މާތްކަމާއި އިތުރުކަން މާ ބޮޑެވެ. ދެން، އެ ކަމާ ގުޅޭ ގޮތުން މި އާޔަތް ބާވައިލެއްވުނެވެ.[8] \nއަދި ހަމަ އެހެންމެ، މި އާޔަތާއި މި އާޔަތުގެ ކުރީގައި އޮތް އާޔަތް ބާވައިލެއްވުނީ، ކައުއިތުރު ރަސޫލާގެ ބަސްފުޅު ދޮގުކުރުމުގެ ގޮތުން، ޔަހޫދީންނާއި ނަޞާރާއިން ކުރިމަތިކުރަމުންދިޔަ ޝުބުހައަކާއި، އޮޅުވައިލުމެއް، ސާފުކޮށްދެއްވައި، އެބައިމީހުންގެ އެ ވާހަކަތަކުގެ ދޮގުކަން ބަޔާންކުރެއްވުމުގެ ގޮތުން ކަމުގައި ވެސް ވެއެވެ. އެހެނީ، އެބައިމީހުން ބުނެ އުޅުނީ، إِبْرَاهِيمُ عَلَيهِ السَّلَامُއާއި، އެ ރަސޫލާގެ ފަހުން ވަޑައިގެންނެވި، އެންމެހައި ރަސޫލުންނާއި ނަބިއްޔުން މާތްކޮށް ހިއްތަވައި، ނަމާދުކުރެއްވުމުގައި ކުރިމަތިލައްވައި އުޅުއްވި ތަނަކީ، بَيْتُ الْمَقْدِسއެވެ. كَعْبَةُ اللهِއެއް ނޫނެވެ.\nނަމަވެސް، مُحَمَّدُ بْنُ عَبْدِ اللهِއާއި، އެ ރަސޫލާގެ ރިސާލަތަށް އީމާންވާ މީހުން އެ ތަނަކަށް މާތްކޮށް ހިއްތަވައި، ނަމާދުކުރެއްވުމުގައި ކުރިމަތިލައްވަނީ كَعْبَةُ اللهއަށެވެ. ވީއިރު، އެބައިމީހުންނަކީ، އެއްވެސް ޙާލެއްގައި، إِبْرَاهِيمُ عَلَيهِ السَّلَامُގެ ދީނަށް އުޅޭ ބަޔެއް ނޫނެވެ. ދެން، އެބައިމީހުންގެ އެ ވާހަކަތަކަކީ މުޅީން ދޮގު ވާހަތަކެއް ކަން އަންގަވައި، اللهُ سُبحَانَهُ وَتَعَالَى މި ދެ އާޔަތް ބާވައިލެއްވިއެވެ.[9] އަދި ވެސް ޔަހޫދީން ބުނިކަމުގައި ވެއެވެ. ތިމަންމެންނަކީ ވެސް، اللهُ سُبحَانَهُ وَتَعَالَى ބާވައިލެއްވި ފޮތަކަށް އީމާންވެ، އެ ފޮތުގައިވާ ގޮތަށް އުޅޭ މުސްލިމު ބަޔަކީމުއެވެ. އަދި ގެފުޅަށް ގޮސް ޙައްޖުވުން ފަރްޟުކުރެއްވި ވާހަކައެއް އެ ފޮތަކު ނެތެވެ. ވީމާ، ތިމަންމެން ޙައްޖަކަށް ނުދާނަމެވެ. ދެން، އެ ކަމާ ގުޅިގެން،\nوَمَن كَفَرَ فَإِنَّ اللَّهَ غَنِيٌّ عَنِ الْعَالَمِينَ މި ބަސްފުޅުތައް ބާވައިލެއްވުނެވެ.[10] ","[7] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[8] الْجَامِعُ لِأَحْكَامِ الْقُرْآنِ لِلْإِمَامِ الْقُرْطُبِي\n[9] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[10] أَسْبَابُ النُّزُولِ لِلْإمَامِ جَلاَلِ الدِّينِ السُّيُوطِي"],["(98) އޭ ރަސޫލާއެވެ! ތައުރާތާއި އިންޖީލުގެ އަހްލުވެރީން ކަމުގައިވާ ޔަހޫދީންނާއި ނަޞާރާއިންނަށް، އިބަ ރަސޫލާ ވިދާޅުވާށެވެ! އޭ ފޮތުގެ އަހްލުވެރީންނޭވެ! اللهُ سُبحَانَهُ وَتَعَالَىގެ ދީނަކީ އިސްލާމް ދީންކަމާއި، ކީރިތި ޤުރްއާނަކީ، اللهُ سُبحَانَهُ وَتَعَالَى ބާވައިލެއްވި ފޮތެއް ކަމާއި، ތިމަން ރަސޫލާއީ ޙައްޤު ރަސޫލަކުކަން ތިޔަބައިމީހުންގެ ފޮތްތަކުން ތިޔަބައިމީހުންނަށް ސާފުކޮށް އެނގުމަށްފަހުގައި ވެސް، އެ ކަންތައްތަކަށް އިންކާރުކޮށް، اللهُ سُبحَانَهُ وَتَعَالَىގެ އާޔަތްތަކަށް ތިޔަބައިމީހުން ތިޔަ ކާފިރުވަނީ ފަހެ ކީއްވެގެންހެއްޔެވެ؟\nދަންނާށެވެ! اللهُ سُبحَانَهُ وَتَعَالَىއީ، ތިޔަބައިމީހުންކުރާ ހުރިހައި ކަމަކަށް ހެކިވެވޮޑިގެންވާ إِلٰهއެވެ. ވުމާއެކު، އެ ކަންކަމާ އެކަށޭނަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.[11] \nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އާޔަތްތަކަށް ކާފިރުވާ މީހުންނަށްހުރި ގަދަފަދަ ވަޢީދުގެ ބަސްފުޅެކެވެ.[12] ","[11] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[12] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(99) އޭ ރަސޫލާއެވެ! ތައުރާތާއި އިންޖީލުގެ އަހްލުވެރީން ކަމުގައިވާ ޔަހޫދީންނާއި ނަޞާރާއިންނަށް، އިބަ ރަސޫލާ ވިދާޅުވާށެވެ! އޭ ފޮތުގެ އަހްލުވެރީންނޭވެ! اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށް އީމާންވެ، އެ ރަސޫލާ ގެންނެވި ދީން ޤަބޫލުކޮށް، އެ ދީނަށް ވަނުމަށް އެދޭ މީހުންނަށް އެ ދީން އޮޅުވައިލުމަށް ޓަކައި، ޝުބުހަތަކާއި ޝައްކުތައް އެ ދީނުގެ ތެރެއަށް ވައްދައި، އެ ދީނަށް ވަނުމާމެދު މީސްތަކުންނަށް ހުރަސްއަޅައި މަނާކޮށް، އެ ދީނަށް ވަނުމުގެ މަގު ތިޔަބައިމީހުން މީސްތަކުންނަށް، ތިޔަ ބަންދުކުރަނީ ކީއްވެގެންހެއްޔެވެ؟\nއަދި، ތިމަން ރަސޫލާ އެ ދީނަކައިގެން ވަޑައިގެންނެވި ދީނަކީ، اللهُ سُبحَانَهُ وَتَعَالَىގެ ދީން ކަމާއި، އެ ދީނުގެ ތެދުކަމާއި، ޙައްޤުކަން، ތިޔަބައިމީހުންގެ ފޮތްތަކުން ތިޔަބައިމީހުންނަށް ރަނގަޅަށް އެނގި އެ ކަމަށް ހެކިވާ ޙާލުގައިމެ، އިސްލާމް ދީނުގެ މަގަކީ، ސީދާ ނޫން މަގެއް ކަމުގައި މީސްތަކުންނަށް ދައްކައި، އެ ދީނުގެ މަގުން މީސްތަކުން އެއްކިބާކޮށް، އެ ދީން މީސްތަކުންނަށް އޮޅުވައިލުމަށް ތިޔަބައިމީހުން އެދެމުއެވެ. ދަންނާށެވެ! ތިޔަބައިމީހުން ތިޔަ ކޮށްއުޅޭ ނުބައި ޢަމަލުތަކާމެދު، اللهُ سُبحَانَهُ وَتَعَالَى ޣާފިލުވެވެވޮޑިގެނެއް ނުވެތެވެ.\nވުމާއެކު، ތިޔަބައިމީހުންގެ އެ ނުބައި ޢަމަލުތަކާ އެކަށޭނަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.[13] ","[13] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(100) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! އެ ބަޔަކަށް ޓަކައި ފޮތް ބާވައިލެއްވުނު ޔަހޫދީންނާއި ނަޞާރާއިން، ތިޔަބައިމީހުންގެ ދީނާމެދު އޮޅުވާ އޮޅުވުންތަކުގެ ވާހަކަ އަހައި، އެ ވާހަކަތައް ޤަބޫލުކޮށް، އެ ފަދަ މީހުންނަށް ތިޔަބައިމީހުން ކިޔަމަންވަނީ ނަމަ، އިސްލާމް ދީނާމެދު، ތިޔަބައިމީހުންގެ ހިތްތަކަށް ޝައްކުތަކާއި ވަހުމުތައް ވައްދައި، އެ ޔަހޫދީންނާއި ނަޞާރާއިން، ތިޔަބައިމީހުންގެ ދީން، ތިޔަބައިމީހުންނަށް އޮޅުވައިލައިފާނެތެވެ. އަދި ތިޔަބައިމީހުން، اللهُ سُبحَانَهُ وَتَعَالَىއަށް އީމާންވެ އިސްލާމް ދީން ޤަބޫލުކުރުމަށް ފަހު، އެ ދީނަށް އިންކާރުކޮށް، އެ ދީނުން ބޭރުވެ، ކާފިރުވެފައިވާ ބަޔަކު ކަމުގައި ވެސް، އެ ޔަހޫދީންނާއި ނަޞާރާއިން، ތިޔަ މުއުމިނުން ހަދައިފާނެތެވެ.\nއެއީ، ތިޔަބައިމީހުންނާމެދު އެބައިމީހުންގެ ހިތުގައި އުފެދިފައިވާ ޙަސަދަވެރިކަމާއި އެބައިމީހުންގެ ކިބައިގައިހުރި ފުރެދުންތެރިކަމުގެ ބޮޑުކަމުންނެވެ. ވީއިރު، ޔަހޫދީންނާއި ނަޞާރާއިންނަކީ ތެދުވެރީންކަމުގައި ބަލައި، ތިޔަބައިމީހުންގެ ދީނީ ކަންކަމުގައި އެބައިމީހުންގެ ކިބައިން ތިޔަ މުއުމިނުން މަޝްވަރާ ނުހޯދާށެވެ! އަދި ދީނީ ކަމެއްގައި، އެބައިމީހުން މަޝްވަރާއެއް ދިންކަމުގައި ވިއަސް އެ މަޝްވަރާއެއް ތިޔަބައިމީހުން އެއްގޮތަކަށް ވެސް ޤަބޫލުނުކުރާށެވެ![14] \nމި އާޔަތާއި މި އާޔަތުގެ ފަހުގައި އޮތް ތިން އާޔަތް ބާވައިލެއްވުނު ސަބަބު:\nދަންނާށެވެ! އިސްލާމް ދީން އައުމުގެ ކުރީގައި މަދީނާގެ ޚަޒްރަޖު ވަންހައާއި، އައުސު ވަންހައިގެ މީހުންގެ މެދުގައި ނުހަނު ބޮޑު ޢަދާވާތްތެރިކަން އޮތެވެ. އެ ކަން އެހެން އޮއްވައި، މަދީނާގައި އިސްލާމް ދީން ފެތުރި، އެ ދެ ޤަބީލާގެ މީހުން އިސްލާމްވުމުން، އެބައިމީހުންގެ މެދުގައި އޮތް ޢަދާވާތްތެރިކަން ފިލައި، ނުހަނު އެކުވެރި އެއްބައިވަންތަ އަދި އެއް ބަޔަކު އަނެއް ބަޔަކު ދެކެ ލޯބިވާ ބަޔަކު ކަމުގައި އެބައިމީހުން ވިއެވެ.\nދެން އެ ކަން އެ ގޮތަށް ހިނގަމުން ދަނިކޮށް، އެއް ދުހަކު އެ ދެ ޤަބީލާގެ އަންޞާރުންގެ ތެރެއިން، ބައެއް އަންޞާރުން ވާހަކަފުޅުދައްކަވަން ތިއްބެވި މަޖިލީހެއްގެ ކައިރީން ލައިފައި، މަދީނާގައި އުޅުނު ޔަހޫދީންގެ ތެރެއިން މީހަކު ކަމުގައިވި شَاسُ بْنُ قَيْسُ ދިޔައެވެ. އަދި އެ ދެ ޤަބީލާގެ މުސްލިމުންގެ މެދުގައިހުރި އެކުވެރިކަމާއި ގާތްކަން ފެނުމުން، އެ ކަމާމެދު ރުޅިއައިސް، އެ ދެބައިމީހުންގެ ދެމެދުގައި ރުޅިވެރިކަމާއި އާދާވާތްތެރިކަން އަލުން އުފައްދާނޭ ގޮތެއް ރޭވިއެވެ. އެ ގޮތުން، ބުޢާޘުގެ ދުވަހު، އެ ދެ ޤަބީލާގެ މީހުންގެ މެދުގައި ހިނގި ހަނގުރަމައިގެ ވާހަކަ އެބައިމީހުންނަށް ހަނދާންކޮށްދީ، އެ ދެ ޤަބީލާގެ މީހުން އެ ދުވަހު ކިޔައި އުޅުނު ބައެއް ޅެންތައް އެބައިމީހުންނަށް ކިޔައިދިނުމަށް، ޔަހޫދީންގެ ތެރެއިން ޒުވާނަކަށް އޭނާ އަމުރުކުރިއެވެ.\nދެން، އެ ގޮތަށް އެ ޒުވާނާ ކަންތައްކުރުމުން، އެ ތާނގައި ތިބި އައުސު ވަންހައާއި ޚަޒަރަޖު ވަންހައިގެ މުސްލިމުންގެ މެދުގައި ފިތުނައިގެ އަލިފާން ރޯވެ، އަޑުގަދަވެ، އެއްބަޔަކު އަނެއް ބަޔަކުގެމައްޗަށް ފަޚުރުވެރިވެ، ބޮޑާ ބަސްތައް ބުނެ، ރުޅިވެރިކަން ގަދަވެ، ހަތިޔާރުގައި ހިފައި، ދެ ފަރާތުން ވެސް މީހުން އެއްކޮށް، ހަނގުރާމައަށް ތައްޔާރުވިއެވެ.\nދެން، އެ ޚަބަރު، ކީރިތި ރަސޫލާއަށް ލިބިވަޑައިގަތުމުން، އެ ވަގުތު، އެ ރަސޫލާގެ އަރިހުގައި ތިއްބެވި މުހާޖިރުންނާއި އަންޞާރުންގެ އަރިހުގައި އެ ތަނަށް ވަޑައިގަންނަވައި، ދެ ސަފު ދެމެދުގައި ހުންނަވައި، ހަރު އަޑުފުޅުން، މި އާޔަތްތައް ކިޔަވައިވިދާޅުވެ، އެ ފިތުނައިގެ ތެރެއަށް ވެއްޓުނު މަދީނާގެ ދެ ޤަބީލާގެ މުސްލިމުންނަށް ވެސް ނަސޭހަތްދެއްވަމުން ވިދާޅުވިއެވެ.\n”ތިޔަބައިމީހުންގެ ތެރޭގައި، ތިމަން ރަސޫލާ ހުންނަވަނިކޮށް އަދި، اللهُ سُبحَانَهُ وَتَعَالَىގެ ޙަޟްރަތުން އިސްލާމް ދީން ފޮނުއްވައި، އެ ދީނުގެ ސަބަބުން ތިޔަބައިމީހުން މާތްކުރައްވައިފައި ވަނިކޮށް، އަދި އެ ދީން ފޮނުއްވައި ޖާހިލިއްޔަ ޒަމާނުގެ ހުރިހައި ނުބައި ކަމެއް ތިޔަބައިމީހުންގެ ތެރެއިން ފިއްލަވައިފައި ވަނިކޮށް، އަދި ތިޔަބައިމީހުންނަކީ އެއްބަޔަކު އަނެއް ބަޔަކުދެކެ ލޯބިވާ އެއްބައިވަންތަ އެކުވެރި ބައެއްގެ ގޮތުގައި ލައްވައިފައި ވަނިކޮށް، ޖާހިލިއްޔަ ޒަމާނުގެ ގޮވުންތައް ތިޔަބައިމީހުން ގޮވަނީހެއްޔެވެ؟“\nދެން، އެ ނަސޭހަތްޕުޅުގެ އަޑުއިވުމުން، އެ ހިނގި ކަމަކީ ޢަދާވާތްތެރިއެއްގެ ނުބައި ރޭވުމުގެ ސަބަބުންނާއި، ޝައިޠާނާގެ ވަސްވާހަށް ހެއްލުމުގެ ސަބަބުން ދިމާވި ކަމެއް ކަން އެނގި، ހަތިޔާރުތައް އުކައިލައި، ރޮއި، ހިތާމަކޮށް، އެއްބަޔަކު އަނެއްބަޔަކާ ކޮނޑާކޮނޑުޖައްސައި ސަލާމްކުރުމަށް ފަހު، އަޑުއަހައި ކިޔަމަންތެރިކަން އަދާކުރާ ބަޔެއްގެ ގޮތުގައި، ކީރިތި ރަސޫލާގެ އަރިހުގައި އެނބުރި ދިޔައެވެ. ދެންފަހެ އެ ޙާދިޘާއާ ގުޅިގެން، މި އާޔަތްތައް ބާވައިލެއްވުނެވެ.[15] \nދަންނާށެވެ! ވަކި ޙާދިޘާއަކާ ގުޅިގެން މި އާޔަތް ބާވައިލެއްވުނު ކަމުގައި ވިއަސް މި އާޔަތުގައި މި ވަނީ، އިސްލާމް ދީނުގެ ކަންކަމުގައި ޔަހޫދީންނާއި ނަޞާރާއިންގެ ބަސްއަހާ ބަޔަކު ކަމުގައި މުސްލިމުން ނުވުމަށެވެ. އެ ގޮތަށް ކަންތައްކުރަނީ ނަމަ، ޔަހޫދީންނާއި ނަޞާރާއިން، މުސްލިމުންގެ ދީން މުސްލިމުންނަށް އޮޅުވައިލައިފާނޭ ވާހަކައެވެ.","[14] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[15] أَسْبَابُ النُّزُولِ لِلْإمَامِ الْوَاحِدِي"],["(101) އޭ މުއުމިނުންނޭވެ! اللهُ سُبحَانَهُ وَتَعَالَىގެ ރަސޫލާ ތިޔަބައިމީހުންގެ ތެރޭގައި ހުންނަވައިގެން، ކީރިތި ޤުރްއާނުގެ އާޔަތްތައް ކިޔަވައިވިދާޅުވެދެއްވައި، އެ އާޔަތްތައް ތިޔަބައިމީހުންނަށް އިއްވަވައިދެއްވަނިކޮށް، اللهُ سُبحَانَهُ وَتَعَالَىގެ ދީނުން ބޭރުވެ، ތިޔަބައިމީހުން ތިޔަ ކާފިރުވެގަންނަނީ ކިހިނަކުން އަދި ކޮންފަދައަކުންހެއްޔެވެ؟ އަދި، اللهُ سُبحَانَهُ وَتَعَالَىގެ ފޮތާއި، އެ إِلٰهُގެ ރަސޫލާގެ ސުންނަތުގައި ގަދައަށް ހިފަހައްޓައި، އެ إِلٰهއަށް ވަކީލުކޮށްފި މީހާ ދަންނާށެވެ! ފަހެ ހަމަކަށަވަރުން، އެ މީހަކަށް އޮންނާނީ، އެއްވެސް ގުދުކަމެއް ނެތް ސީދާ ތެދު މަގުގައި ހިފެހެއްޓިފައެވެ. އަދި އިސްލާމް ދީނަށް އުޅުމުގެ ހެޔޮ ތައުފީޤު، اللهُ سُبحَانَهُ وَتَعَالَى އެ މީހަކަށް ދެއްވައިފި މެއެވެ.[16]\nމި އާޔަތް ބާވައިލެއްވުނު ސަބަބު:\nމި އާޔަތް ބާވައިލެއްވުނީ ވެސް، މީގެ ކުރީގެ އާޔަތުގެ ތަފްސީރުގައި ބަޔާންކުރެވުނު ފަދައިން، މަދީނާގައި، رَسُولُ اللهِ ﷺ ހުންނަވަނިކޮށް، ޚަޒްރަޖު ވަންހައާއި، އައުސު ވަންހައިގެ އަންޞާރުންގެ މެދުގައި އެ އުފެދުނު ފިތުނަޔާ ގުޅޭ ގޮތުން ކަމުގައި ރިވާވެފައި ވެއެވެ.[17] ","[16] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[17] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(102) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهގެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَىއަށް ބިރުވެތިވާންޖެހޭ އެންމެ ފުރިހަމަ ގޮތަށް، ތިޔަބައިމީހުން، އެ إِلٰهއަށް ބިރުވެތިވާށެވެ! އެއީ، އެ إِلٰهގެ އަމުރުފުޅުތަކަށް ފުރިހަމައަށް ކިޔަމަންތެރިވެ، އެ إِلٰهއަށް އުރެދެވޭ އެންމެހައި ކަންތައްތަކުން ދުރުވެ، ރައްކައުތެރިވެ، ތަޤްވާވެރިވުމުންނެވެ. އަދި، އެ إِلٰهُ ދެއްވި ނިޢުމަތްތަކަށް އިންކާރުނުކޮށް، އެ إِلٰهއަށް ޝުކްރުވެރިވެ، އެ إِلٰهُ ހަނދުމަކޮށް، ޛިކްރުކޮށް، އުޅުމުންނެވެ. އަދި ތިޔަބައިމީހުންގެ ޙަޔާތުގެ އެންމެފަހު ވަގުތާ ހަމަޔަށް އިސްލާމް ދީނުގައި ގަދަޔަށް ހިފަހައްޓައި، މުސްލިމުން ކަމުގައިވާ ޙާލުގައި މެނުވީ ތިޔަބައިމީހުން މަރުނުވާހުށިކަމެވެ! އެއީ، އެ ދީން މަތީ ތިބެގެން، اللهُ سُبحَانَهُ وَتَعَالَىގެ ޙަޟްރަތަށް ދެވޭތޯއެވެ.[18]","[18] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(103) އޭ މުއުމިނުންނޭވެ! އަދި، اللهُ سُبحَانَهُ وَتَعَالَىގެ ފޮތް ކީރިތި ޤުރްއާނާއި، އެ إِلٰهُގެ ރަސޫލާގެ ސުންނަތުގައި ތިޔަބައިމީހުން އެންމެންމެ ވަރުގަދައަށް ހިފަހައްޓައި، ޤުރްއާނާއި ސުންނަތުގައިވާ ގޮތަށް ތިޔަބައިމީހުން ޢަމަލުކުރާށެވެ! އަދި ތިޔަބައިމީހުންގެ ޖަމާޢަތް ބައިބައިވެ ވަކިވަކިވެ، ތިޔަބައިމީހުންގެ ކިބައިގައި ހުންނާންޖެހޭ އެއްބައިވަންތަކަން ގެއްލިދާ ފަދަ އެއްވެސް ކަމެއް ތިޔަބައިމީހުން ނުކުރާށެވެ! އަދި ތިޔަބައިމީހުންނަށް، اللهُ سُبحَانَهُ وَتَعَالَى ދެއްވި އެންމެ ބޮޑު ނިޢުމަތް ކަމުގައިވާ އިސްލާމް ދީނުގެ ނިޢުމަތް އަބަދުމެ ހަނދުމަކޮށް، ތިޔަބައިމީހުން އެ ދީނުގައި ސާބިތުވެ ތިބޭށެވެ!\nއެހެނީ، އިސްލާމް ދީން އައުމުގެ ކުރީގައި ތިޔަބައިމީހުންވީ، އެއް ބަޔަކު އަނެއް ބަޔަކުގެ ޢަދާވާތްތެރި ހަތުރުން ކަމުގައެވެ. އެ ޙާލަތުގައި ތިޔަބައިމީހުން ވަނިކޮށް، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާދެކެ ލޯބިވުމުގެ މައްޗަށް ތިޔަބައިމީހުންގެ ހިތްތައް އެއްގޮތްކުރައްވައި، ދެކޮޅުވެރި ހިތްތައް އެކުވެރިކުރައްވައި، ތިޔަބައިމީހުންގެ ހިތްތަކުގައި އެއް ބަޔަކު އަނެއް ބަޔަކުދެކެ ލޯބިވުން، اللهُ سُبحَانَهُ وَتَعَالَى ލެއްވިއެވެ. ވީމާ، ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ބެހެއްޓެވި އޯގާވަންތަކަމާއި ފަޟްލުވަންތަކަމުގެ ސަބަބުން ތިޔަބައިމީހުން ވެގެންދިޔައީ، އެއް ބަޔަކު އަނެއް ބަޔަކުދެކެ ލޯބިވާ އަޚުންތަކެއް ކަމުގައެވެ.\nއަދި އިސްލާމް ދީން އައުމުގެ ކުރީގައި ތިޔަބައިމީހުންވީ ނަރަކައިގެ ވަޅުގަނޑެއްގެ ތުންފަތްމަތީގައެވެ. އެ ފަދަ ޙާލަތެއްގައި ތިޔަބައިމީހުން ވަނިކޮށް، އެ إِلٰهُ ތިޔަބައިމީހުންނަށް ތެދުމަގު ދައްކަވައި، އިސްލާމް ދީނަށް ވަނުމުގެ ހެޔޮ ތައުފީޤުދެއްވައި، ބިރުވެރިކަމުން ފުރިގެންވާ ނަރަކައިގެ ގަދަފަދަ ޢަޛާބުން ތިޔަބައިމީހުން ސަލާމަތްކުރެއްވިއެވެ. އަދި، اللهُ سُبحَانَهُ وَتَعَالَىގެ އާޔަތްތައް ތިޔަބައިމީހުންނަށް ޓަކައި، އެ إِلٰهُ މި ފަދައިން ބަޔާންކޮށްދެއްވަނީ، ދުނިޔެއާއި އާޚިރަތުގައި ތިޔަބައިމީހުންނަށް މަޞްލަޙަތާއި ފައިދާހުރި ގޮތް އެނގުމުން، ތިޔަބައިމީހުން މަގުފުރެދިނުގޮސް، ސީދާވެގެންވާ ތެދުމަގު ލިބިގަނެ، އެ މަގުގައި ސާބިތުވެތިބުމަށް ޓަކައެވެ.[19] \nމީގެ ކުރީގެ ދެ އާޔަތެއްގެ ތަފްސީރުގައި ބަޔާންކުރެވުނު ފަދައިން، މަދީނާގައި، رَسُولُ اللهِ ﷺ ހުންނަވަނިކޮށް، ޚަޒްރަޖު ވަންހައާއި އައުސު ވަންހައިގެ އަންޞާރުންގެ މެދުގައި ފިތުނަވަރިކަމެއް އުފެދުނެވެ.\nއެ ފިތުނަވެރިކަން އުފެދުމުން، އެ ކަމާ ގުޅޭ ގޮތުން މި އާޔަތް ބާވައިލެއްވުނު ކަމުގައި ވެސް ރިވާވެފައި ވެއެވެ.[20] ","[19] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[20] تَفْسِيرُ الْقُرْآنِ الْعَظِيمِ لِلإمَامِ الْحَافِظِ ابْنِ كَثِير الدِّمِشْقِي"],["(104) އޭ މުއުމިނުންނޭވެ! اللهُ سُبحَانَهُ وَتَعَالَى ލޯބިވެވޮޑިގަންނަވާ އެންމެހައި ކަންތައްތައްކުރުމަށް، ގޮވާ ބަޔަކު، ތިޔަބައިމީހުންގެ ތެރޭގައި އަބަދުވެސް ތިބޭހުށިކަމެވެ! އަދި އެބައިމީހުންގެ އެ ދަޢުވަތުގައި، އިސްލާމް ދީނުގައި، اللهُ سُبحَانَهُ وَتَعَالَى ކަނޑައަޅުއްވައި ޝަރްޢުކުރައްވައިފައިވާ އެންމެހައި ކަންތައްތައް ބުނެދީ، އެ ކަންތައްތައް ކުރުމަށް އަމުރުކޮށް، އެ إِلٰهُ ނަހީކުރައްވައިފައިވާ ކަންތައްތަކާއި، ކީރިތި ރަސޫލާގެ ސުންނަތާ ޚިލާފުވާ ކަންތައްތަކުން ދުރުވެތިބުމަށް، މީސްތަކުންނަށް ނަސޭހަތްތެރިވާން ޖެހޭނޭމެއެވެ. އަދި ނޭދެވޭހައި ގޮތްތަކުން ދިންނަވައި އެދޭހައި ގޮތްތައް ލިބި، ދުނިޔެއާއި އާޚިރަތުގައި ކާމިޔާބު ޙާޞިލުވަނިވި ބަޔަކީ ހަމަ އެބައިމީހުންނެވެ. ނިޢުމަތްތަކުން ފުރިގެންވާ ސުވަރުގެތައް ލިބެނިވި ނަސީބުވެރީންނަކީ ވެސް ހަމަ އެބައިމީހުންނެވެ.[21]","[21] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(105) އޭ މުއުމިނުންނޭވެ! ދީނުގެ ކަންކަމުގައި ތަފާތު އެތައް ޖަމާޢަތްތަކަކަށް ޔަހޫދީންނާއި ނަޞާރާއިން ބައިބައިވެގެންދިޔަ ފަދައިން، އިސްލާމް ދީނުގެ ކަންކަމުގައި ތިޔަބައިމީހުން ބައިބައިވެގެން ނުދާށެވެ! އަދި އިސްލާމް ދީނުގެ އަޞްލުތަކާ ތިޔަބައިމީހުން ޚިލާފުނުވާށެވެ!\nދަންނާށެވެ! ޙައްޤާއި ބާޠިލު ވަކިވަނިވި އާޔަތްތަކާއި ދަލީލުތައް، ތައުރާތާއި އިންޖީލުގައި، اللهُ سُبحَانَهُ وَتَعَالَى ބާވައިލައްވައި، އެ އާޔަތްތަކާއި ދަލީލުތައް ސާފުކޮށް އެނގުމަށް ފަހުގައި ވެސް، ޔަހޫދީންނާއި ނަޞާރާއިން، އެބައިމީހުންގެ ދީނުގެ އަޞްލުތަކާ ޚިލާފުވިއެވެ. އަދި އެ ކަމުގެ ސަބަބުން، އެބައިމީހުންގެ މެދުގައި ޢަދާވާތްތެރިކަމާއި ރުޅިވެރިކަން އުފެދި، ތަފާތު އެތައް ޖަމާޢަތްތަކަކަށް އެބައިމީހުން ބައިބައިވެގެންދިޔައެވެ. އެހެންކަމުން، އެބައިމީހުންނަކީ ނުހަނު ބޮޑު ވޭނާއި ކެކުޅުން ލިބެނިވި ގަދަފަދަ ޢަޛާބު ޙައްޤުވެގެންވާ ބަޔެކެވެ.[22] \nދަންނާށެވެ! ދީނުގެ އަޞްލުތަކާ ޚިލާފުވެ ބައިބައިވި މީހުންނަށް ވޭނާއި ކެކުޅުން ލިބެނިވި ގަދަފަދަ ޢަޛާބު ދެއްވޭހުށީ، ޤިޔާމަތް ދުވަހުންނެވެ. ކީރިތި ރަސޫލާ ޙަދީޘުކުރެއްވިއެވެ. «وَإِنَّ بَنِي إِسْرَائِيلَ تَفَرَّقَتْ عَلَى ثِنْتَيْنِ وَسَبْعِينَ مِلَّةً، وَتَفْتَرِقُ أُمَّتِي عَلَى ثَلَاثٍ وَسَبْعِينَ مِلَّةً، كُلُّهُمْ فِي النَّارِ إِلَّا مِلَّةً وَاحِدَةً»، قَالُوا: وَمَنْ هِيَ يَا رَسُولَ اللَّهِ؟ قَالَ: «مَا أَنَا عَلَيْهِ وَأَصْحَابِي»[23] މާނައީ: ”ބަނީ އިސްރާއީލުން ހަތް ދިހަ ދެ ޖަމާޢަތަށް ބައިބައިވެގެން ދިޔައެވެ. އަދި، ތިމަން ރަސޫލާގެ އުންމަތުގެ މީހުން ހަތްދިހަ ތިން ޖަމާޢަތަށް ބައިބައިވެގެންދާނެއެވެ. އޭގެ ތެރެއިން އެންމެ ޖަމާޢަތެއް ފިޔަވައި ދެން ތިބިހައި ބަޔަކު ވާނީ ނަރަކައިގައެވެ. ޞަޙާބީން ސުވާލުކުރެއްވިއެވެ. ސަލާމަތްވާނޭ ބަޔަކީ ކޮން ބަޔެއްތޯއެވެ؟ ޙަދީޘުކުރެއްވިއެވެ. އެ ބަޔަކީ، ތިމަން ރަސޫލާއާއި، ތިމަން ރަސޫލާގެ ޞަޙާބީން ތިއްބެވި ގޮތުގެ މަތީގައި ތިބޭ މީހުންނެވެ.“","[22] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[23] سُنَنُ الْإمَام أبِي عِيسَى التِّرْمِذِي"],["(106) ޤިޔާމަތް ދުވަހަކީ، ދުނިޔޭގައި އުޅުނުއިރު، اللهُ سُبحَانَهُ وَتَعَالَىއަށް އީމާންވެ، އެ إِلٰهُ ފޮނުއްވި ރަސޫލުންނާ ތަބާވި މީހުންނަށް ލިބޭ ބާއްޖަވެރިކަމާއި، އުފައުވެރިކަމުގެ ސަބަބުން، އެބައިމީހުންގެ މޫނުތައް އަލިވެ އުޖާލާވާނޭ ދުވަހެވެ. އަދި، އެ ރަސޫލުންގެ ރިސާލަތު ދޮގުކޮށް ކާފިރުވި މީހުންނަށް ލިބޭ އަބާއްޖަވެރިކަމާއި ހިތާމައިގެ ސަބަބުން، އެބައިމީހުންގެ މޫނުތައް ކަޅުވެ އަނދިރިވާނޭ ދުވަހެވެ. ފަހެ، އެ ބަޔެއްގެ މޫނުތައް ކަޅުވެ އަނދިރިވެގެންދިޔަ މީހުންނާމެދު ދަންނާށެވެ! ފަހެ، ގަދަފަދަ ކޯފާގެ ބަސްފުޅުތައް އެބައިމީހުންނާ ކުރިމަތިކުރެވި، އެބައިމީހުންނަށް ބުނެވޭނެތެވެ.\nތިޔަބައިމީހުންނީ، اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުކޮށް، އެ إِلٰهއާ އެހެނިހެން ފަރާތްތަށް ބައިވެރިކޮށް ޝިރްކުނުކުރުމަށް، އެ إِلٰهُގެ ޙަޟްރަތުގައި އިޤްރާރުވެ ޢަހްދުވުމަށް ފަހު، ކާފިރުކަން އިޚްތިޔާރުކޮށް މުރުތައްދުވި މީހުން ނޫންހެއްޔެވެ؟ ފަހެ، އީމާންވުމަށް ފަހު ކާފިރުވި ބަޔަކު ކަމުގައި ތިޔަބައިމީހުން ވުމުގެ ސަބަބުން، ތިޔަބައިމީހުންނަށް ޓަކައި، اللهُ سُبحَانَهُ وَتَعَالَى ތައްޔާރުކުރައްވައިފައިވާ ގަދަފަދަ ޢަޛާބުގެ ރަހަ މިއަދު ތިޔަބައިމީހުން ލިބިގަންނާށެވެ![24] ","[24] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(107) އަދި އެބައިމީހުންނަށް ލިބޭ އުފައުވެރިކަމުގެ ސަބަބުން، އެބައިމީހުންގެ މޫނުތައް އަލިވެ އުޖާލާވި މީހުންނާމެދު ދަންނާށެވެ! ފަހެ، އެ ދުވަހުން އެބައިމީހުން ވާނީ، އެބައިމީހުންނަށް ޓަކައި، اللهُ سُبحَانَهُ وَتَعَالَى ތައްޔާރުކުރައްވައިފައިވާ ސުވަރުގޭގެ މަތިވެރި ނިޢުމަތްތަކާއި، އެ إِلٰهُގެ ތަނަވަސް ރަޙްމަތުގައެވެ.\nއެބައިމީހުންނަކީ، ދުވަހަކު ވެސް ނިމުމެއް އަދި މެދުކެނޑުމެއް ނެތި އަބަދުގެއަބަދަށް، އެ ނިޢުމަތާއި ރަޙްމަތުގައި ދެމިތިބޭނޭ މީހުންނެވެ.[25] ","[25] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(108) اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ ރަސޫލުންނާ ތަބާވެ ހެޔޮ ކަންތައްތައްކޮށް އުޅޭ މީހުންނަށް، ޤިޔާމަތް ދުވަހުން ނުހަނު މަތިވެރި ދަރުމައާއި، ޘަވާބާއި، ގިނަގުނަ ނިޢުމަތްތައް ދެއްވާނޭ ކަމަށް ވަޢުދުކުރައްވައިފައިވާ ބަސްފުޅުތައް އެކުލެވިގެންވާ އާޔަތްތަކާއި، އެ إِلٰهُގެ އެއްކައުވަންތަކަމަށް އިންކާރުކޮށް، ރަސޫލުން ގެންނެވި ރިސާލަތާ ދެކޮޅުހަދައި ކާފިރުވާ މީހުންނަށް، ގަދަފަދަ ޢަޛާބުދެއްވާނޭ ކަމުގެ ވަޢީދުގެ ބަސްފުޅުތައް އެކުލެވިގެންވާ އާޔަތްތަކަކީ ވެސް، ޙައްޤާއި ޢަދްލު އިންޞާފުގެ މައްޗަށް އެކުލެވިގެންވާ ވަޙީ ބަސްފުޅުތަކެކެވެ. އެއީ، اللهُ سُبحَانَهُ وَتَعَالَىގެ ރަސޫލާއަށް ބާވައިލެއްވުނު އާޔަތްތަކެކެވެ.\nއޭ ރަސޫލާއެވެ! އެ އާޔަތްތަކަކީ، ތިމަން اللهُ ބާވައިލައްވައި، ޙައްޤުގޮތުގައި، އިބަ ރަސޫލާއަށް، ތިމަން إِلٰهُ ކިޔަވައިދެއްވާ އާޔަތްތަކެކެވެ. އަދި، ތިމަން إِلٰهُ އެ އާޔަތްތައް މި ބަޔާންކޮށްދެއްވަނީ ޔަޤީންކަމާ އެކު ޙައްޤު ތެދަށެވެ. ވުމާއެކު،\nاللهُ سُبحَانَهُ وَتَعَالَى ބާވައިލައްވައިފައިވާ، ވަޢުދުގެ ބަސްފުޅުތަކާއި ވަޢީދުގެ ބަސްފުޅުތަކުގައި ވަނީ، އެ إِلٰهُގެ ޙިކްމަތްވަންތަކަމާއި، ރަޙްމަތްވަންތަކަމާއި، ޢަދްލުވަންތަކަމެވެ. އަދި އެއިން އެއްވެސް ކަމެއްގައި، އެ إِلٰهُގެ ޚަލްޤުތަކުންގެ ތެރެއިން އެއްވެސް ފަރާތަކަށް، ކިތަންމެ ކުޑަ ބޭއިންސާފުވެރި ކަމެއް އަދި އަނިޔާވެރި ކަމެއް ވިއަސް ކުރައްވާކަށް، އެ إِلٰهُ އިރާދައެއް ނުކުރައްވަތެވެ.\nއަދިކިއެއްތަ! އެ މީހަކު ކުރި ނުބައި ޢަމަލުތަކާ އެކަށޭނަ ޢަޛާބެއް ފިޔަވައި އެހެން އެއްވެސް ޢަޛާބެއް، އެއްވެސް މީހަކަށް، އެ إِلٰهُ ނުދެއްވާނެތެވެ.[26] ","[26] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\nوَتَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(109) އަދި އުޑުތަކާއި ބިމުގައި ވާހައި ކަމަކާއި ތަކެއްޗެއް ވެސް އަދި ކައުނުގައިވާ އެންމެހައި ކަމަކާއި ތަކެއްޗެއް ވެސް މިލްކުވެގެންވަނީ އެއްކައުވަންތަ اللهُ سُبحَانَهُ وَتَعَالَىއަށެވެ. އަދި އެ ހުރިހައި ތަކެތި ހައްދަވައި އެ ތަކެތީގެ އެންމެހައި ކަންތައް ތަދްބީރުކުރެއްވުން މިލްކުވެގެންވަނީ، އެ إِلٰهއަށެވެ. އަދި އެ ހުރިހައި ކަމަކާއި ތަކެއްޗެއް ފަނާވެ ނެތިދިޔުމަށް ފަހު، ޤިޔާމަތް ދުވަހުން އެ ހުރިހައި ކަމަކާއި ތަކެއްޗެއް ރުޖޫޢަކުރެއްވޭހުށީ، اللهُ سُبحَانَهُ وَتَعَالَىގެ ޙަޟްރަތަށެވެ. ޤިޔާމަތް ދުވަހުން، ކޮންމެ މީހަކަށްމެ ދުނިޔޭގައި އެ މީހަކު ކުޅަ ޢަމަލަކާ އެކަށޭނަ ދަރުމައާއި ޘަވާބު ނުވަތަ ޢަޛާބު، އެ މީހަކަށް، އެ إِلٰهُ ދެއްވާނޭކަމީ ކަށަވަރު ކަމެކެވެ. ވުމާއެކު، ހުރިހައި ކަމެއްގެ އެންމެފަހުގެ ނިޔާ އޮތީ، اللهُ سُبحَانَهُ وَتَعَالَىގެ ޙަޟްރަތުގައެވެ.[27]","[27] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(110) އޭ مُحَمَّدُ ﷺގެ އުންމަތުގެ މީހުންނޭވެ! މީސްތަކުންނަށް ޓަކައި ފޮނުއްވުނު އެންމެ ހެޔޮކަން ބޮޑު އުންމަތުގެ މީހުން ކަމުގައި ތިޔަބައިމީހުން ވީމުއެވެ. އަދި މީސްތަކުންނަށް އެންމެ ހެޔޮއެދޭ އަދި އެބައިމީހުންނަށް އެންމެ ބޮޑު ފައިދާދެނިވި ބަޔަކީ ވެސް ހަމަ ތިޔަބައިމީހުންނީމުއެވެ.\nއެހެނީ، ހެޔޮ ކަންތައްތައްކުރުމަށް މީސްތަކުންނަށް އަމުރުކޮށް، މުންކަރާތްތަކަށް އަރައިގަތުން މީސްތަކުންނަށް މަނާކޮށް، ތިޔަބައިމީހުން ހަދަމުއެވެ. އަދި ތިޔަބައިމީހުން، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް ފުރިހަމައަށް އީމާންވެ، ޢަމަލީގޮތުން އެ ކަން ސާބިތުކުރަމުއެވެ. އަދި ބާވައިލެއްވުނު ފޮތުގެ އަހްލުވެރީން ކަމުގައިވާ ޔަހޫދީންނާއި ނަޞާރާއިން ވެސް، ތިޔަ މުސްލިމުން އީމާންވީ ފަދައިން، مُحَمَّدُ ﷺގެ ރަސޫލުކަން ތެދުކޮށް، اللهُ سُبحَانَهُ وَتَعَالَىގެ ޙަޟްރަތުން އެ ކަންކަމައިގެން އެ ރަސޫލާ ވަޑައިގެންނެވި އެންމެހައި ކަންތައްތައް ޤަބޫލުކޮށް، އެ ކަންކަމަށް އީމާންވީ ނަމަ، އެ ގޮތް އެބައިމީހުންނަށް ދުނިޔެއާއި އާޚިރަތުގައި ހެޔޮކަން ބޮޑުވީސްކަން ކަށަވަރެވެ.\nދަންނާށެވެ! އެބައިމީހުންގެ ތެރެއިން މަދު ބަޔަކު، مُحَمَّدُ ﷺގެ ރަސޫލުކަން ތެދުކޮށް، އެ ރަސޫލާ ގެންނެވި ޝަރީޢަތަށް އީމާންވެ، އެ ޝަރީޢަތުގައިވާ ގޮތަށް ޢަމަލުކުރެއެވެ. ނަމަވެސް، އެބައިމީހުންގެ ތެރެއިން ގިނަމީހުންނަކީ، الله سُبحَانَهُ وَتَعَالَىއަށް އުރެދި، އެ إِلٰهއަށް ކިޔަމަންވުމުގެ ދާއިރާއިން ބޭރުވި މީހުންނެވެ. އަދި ކިއެއްތަ! ޔަހޫދީންނާއި ނަޞާރާއިންގެ ތެރެއިން ގިނަމީހުންނަކީ، އެބައިމީހުންނަށް، އެ إِلٰهُ ބާވައިލެއްވި، އެ إِلٰهُގެ ދީނުން ވެސް ބޭރުވި މީހުންނެވެ.\nދަންނާށެވެ! ހެޔޮ ކަމަކީ، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާ، އެ ކަމެއް ކުރުމަށް އަމުރުކުރެއްވި ކޮންމެ ކަމެކެވެ. އަދި މުންކަރާތަކީ، އެ ކަމެއް ކުރުން، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާ މަނާކުރެއްވި ކޮންމެ ކަމަކާއި، އެ إِلٰهُގެ ރަސޫލާގެ ސުންނަތާ ޚިލާފުވާ ކޮންމެ ކަމެކެވެ.[28] އަދި މި އާޔަތުގެ ތަފްސީރުގައި، عُمَرُ بْنُ الْخَطَّاب رَحِمَهُمَا اللَّهُ ވިދާޅުވެފައިވާ ކަމުގައި ވެއެވެ. ”މި އުންމަތުގެ މީހުންގެ ތެރެއިން ވުމަށް ލޯބިކުރާ މީހާ ދަންނާށެވެ!\nފަހެ، އެ ކަމަށް ޓަކައި ފުރިހަމަކުރާންޖެހޭ، اللهُ سُبحَانَهُ وَتَعَالَىގެ ޝަރްޠު އެ މީހާ ފުރިހަމަ ކުރާހުށިކަމެވެ.“ އެ ޝަރްޠަކީ ހެޔޮ ކަންތައްތަކަށް އަމުރުކޮށް، މުންކަރާތްތައް ނަހީކުރުމެވެ. ވުމާއެކު، އެ ގޮތަށް އެ ކަން ނުކުރާ ކޮންމެ މުސްލިމަކުމެ ވާނީ، މުންކަރާތްތައް ނަހީނުކުރުމުގެ ސަބަބުން، دَاؤُودُ عَلَيهِ السَّلَامُއާއި، عِيسَى عَلَيهِ السَّلَامُގެ ދޫފުޅުމަތީން ލަޢުނަތްލެއްވުނު ޔަހޫދީންނާއި ނަޞާރާއިން ފަދައިންނެވެ.[29] ","[28] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[29] تَفْسِيرُ الْقُرْآنِ الْعَظِيمِ ِ لِلإمَامِ الْحافِظِ ابْنِ كَثِير الدِّمِشْقِي"],["(111) އޭ مُحَمَّدُ ﷺގެ އުންމަތުގެ މީހުންނޭވެ! ބާވައިލެއްވުނު ފޮތުގެ އަހްލުވެރީން ކަމުގައިވާ ޔަހޫދީންނާއި ނަޞާރާއިންގެ ތެރެއިން، اللهُ سُبحَانَهُ وَتَعَالَىއަށް އުރެދި، އެ إِلٰهއަށް ކިޔަމަންވުމުގެ ދާއިރާއިން ބޭރުވެ، އިސްލާމް ދީން ޤަބޫލުނުކުރާ މީހުންގެ މަސައްކަތަކީ، ތިޔަބައިމީހުންނަށް މަލާމާތްކޮށް ކުފްރުގެ ބަސްތައް އިއްވައި، އިސްލާމް ދީނާ ބެހޭ ގޮތުން، ފިތުނަވެރި ވާހަކަތައް ދައްކައިއުޅުމެވެ.\nނަމަވެސް، އެ ކަމުގެ ސަބަބުން ތިޔަބައިމީހުންނަށް އުނދަގޫވުން ނޫން އެހެން އެއްވެސް ގެއްލުމެއް، ފަހަރެއްގައި ވެސް ތިޔަބައިމީހުންނަކަށް ނުލިބޭނެތެވެ. އަދި އެބައިމީހުން، ތިޔަބައިމީހުންނާ ކުރިމަތިލައި ހަނގުރާމަކުރަނީ ނަމަ، ހަނގުރާމައިގެ މައިދާނުގައި ތިޔަބައިމީހުންގެ އަތުން ބަލިވެ، ތިޔަބައިމީހުންނަށް ފުރަގަސްދީ ދުވެ ފިލާނެތެވެ. ދެން އެއްވެސް ފަރާތަކުން އެބައިމީހުންނަކަށް ނަޞްރުވެރިކަމެއް ނުލިބޭނެތެވެ. އަދި އެއްވެސް ޙާލެއްގައި، ތިޔަބައިމީހުންގެ މައްޗަށް ގަދަވެ ފަތަޙައެއް ނުމެލިބޭނޭމެއެވެ.[30] \nދަންނާށެވެ! ކީރިތި ޤުރްއާނުގައި، اللهُ سُبحَانَهُ وَتَعَالَى ބާވައިލައްވައިފައިވާ އާޔަތްތަކުގެ ތެރެއިން މި އާޔަތަކީ، ފަހުންވާނޭ ކަންކަމުގެ ޚަބަރު، އެ إِلٰهُ ދެއްވައިފައިވާ އާޔަތެކެވެ.އެހެނީ، އިސްލާމީ ތާރީޚުން ސާބިތުވާ ގޮތުގައި، މަދީނާގެ ރަށްބޭރުގައި އުޅުނު ޔަހޫދީންގެ ޤަބީލާތައް ކަމުގައިވާ ބަނޫ ޤައިނުޤާޢު ވަންހައާއި، ބަނޫ ޤުރައިޡަތު ވަންހައާއި، ބަނުއްނަޟީރު ވަންހައާއި، ޚައިބަރުގެ ޔަހޫދީން، ކީރިތި ރަސޫލާއާ ދެކޮޅަށްކުރި ހަނގުރާމަތަކުގައި އެއިން އެއްވެސް ބަޔަކަށް ނަޞްރުލިބިފައެއް ނުވެއެވެ. ވުމާއެކު، އެ ކަންކަމަކީ، ކީރިތި ރަސޫލާއަށް ދެއްވުނު މުޢުޖިޒާތްތަކުގެ ތެރޭގައި ހިމެނޭ ކަންކަމެވެ.[31] ","[30] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[31] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(112) ހަމަކަށަވަރުން، اللهُ سُبحَانَهُ وَتَعَالَى ވަނީ، ޔަހޫދީންވީ ކޮންމެ ތަނެއްގައި އެބައިމީހުންގެ މައްޗަށް، ދެރަކަމާއި ނިކަމެތިކަން މިންވަރުކުރައްވައި ލިޔުއްވައިފައެވެ. އެއީ، اللهُ سُبحَانَهُ وَتَعَالَىގެ ޙަޟްރަތުން އެބައިމީހުންނަށް ލިބިފައިވާ ޢަހްދުފުޅެއް ނުވަތަ އެބައިމީހުންގެ ނަފްސުތަކާއި މުދަލަށް އަމާންކަމާއި ރައްކައުތެރިކަން ލިބިދިނުމަށް، މުސްލިމުން އެބައިމީހުންނާ ކޮށްފައިވާ ޢަހްދެއް ނުވާ ނަމަ، އެބައިމީހުންނަށް އެއްވެސް ރައްކައުތެރިކަމެއް ނުލިބޭ ގޮތުގައެވެ. އަދި، اللهُ سُبحَانَهُ وَتَعَالَىގެ ކޯފާއާއި ނިކަމެތިކަމައިގެން އެބައިމީހުން އެނބުރި އައިސް، އެ إِلٰهُގެ ކޯފާއާއި، ނިކަމެތިކަމާއި، މިސްކީނުކަން ޙައްޤުވެގެންވާ ބަޔަކު ކަމުގައި ވެސް އެބައިމީހުން ވިއެވެ.\nއެބައިމީހުންގެ މައްޗަށް، އެ ކަންކަން އެ ގޮތަށް ލެއްވީ، اللهُ سُبحَانَهُ وَتَعَالَى ބާވައިލެއްވި އާޔަތްތަކަށް ކާފިރުވެ، އެބައިމީހުންނަށް ޓަކައި، އެ إِلٰهُ ބާވައިލެއްވި ޝަރީޢަތާ ޚިލާފުވުމުގެ ސަބަބުންނެވެ. އަދި، اللهُ سُبحَانَهُ وَتَعَالَى ފޮނުއްވި ބައެއް ނަބިއްޔުންނާ ޢަދާވާތްތެރިވެ، އެ ނަބިއްޔުންގެ މައްޗަށް އަނިޔާވެރިވެ، ޙައްޤަކާ ނުލައި، ބައެއް ނަބިއްޔުން ޤަތުލުކޮށް އުޅުނުކަމަށް ޓަކައި ކަން ކަށަވަރެވެ. އަދި އެއްވެސް ބިރެއްނެތި އެ ފަދަ ބޮޑު އުރެދުންތަކަށް އެބައިމީހުން އެ އަރައިގަތީ، އެބައިމީހުންނަށް ޓަކައި، اللهُ سُبحَانَهُ وَتَعَالَى ބާވައިލެއްވި ޝަރީޢަތުގެ އިންތައް ފަހަނައަޅައި ގޮސް، އެ إِلٰهއަށް ނުކިޔަމަންތެރިވެ އުރެދޭ ބަޔަކު ކަމުގައި އެބައިމީހުން ވުމުގެ ސަބަބުންނެވެ.[32] \nދަންނާށެވެ! اللهُ سُبحَانَهُ وَتَعَالَىގެ ޙަޟްރަތުން ޔަހޫދީންނަށް ލިބިފައިވާ ޢަހްދުފުޅަކީ، އިސްލާމް ދީނުގެ ޙުކުމްތައް އެބައިމީހުންގެ މައްޗަށް ތަންފީޒުކުރެވުމާ އެކު، އިސްލާމީ ދައުލަތަށް ޖިޒީދީގެން މުސްލިމުންގެ ރަށްރަށުގައި ދިރިއުޅޭން އެބައިމީހުން ބޭނުން ނަމަ، މުސްލިމުންގެ ވެރިކަމުގެ ފަރާތުން އެ ގޮތް ޤަބޫލުކުރުމާ އެކު، މުސްލިމުންގެ ރަށްރަށުގައި އެބައިމީހުން ބޭތިއްބުމެވެ.[33] \nވުމާއެކު، އިސްލާމީ ޚިލާފަތުގެ ދުވަސްވަރު، މުސްލިމުންގެ ރަށްރަށުގައި ޖިޒީދީގެން ޔަހޫދީން ދިރިއުޅުނީ، އިސްލާމް ދީނުގެ ޙުކުމްތައް އެބައިމީހުންގެ މައްޗަށް ތަންފީޛުކުރެވޭ ބަޔެއްގެ ގޮތުގައެވެ. އަދި މިއަދު ވެސް، ދުނިޔޭގެ ޒީނަތްތެރިކަމަށް ދަހިވެތިވެ، މުދާ އެއްކޮށް، މުދަލަށް އަޅުކަން ކޮށް އުޅޭ ބަޔަކު ކަމުގައި ޔަހޫދީން ވާކަމަށް ޓަކައި، ހިތުތެރޭގައި ބިރުވެރިކަން ނުވާ އެންމެ ޔަހޫދީއަކު ވެސް ދުނިޔޭގައި އުޅޭކަމަކަށް ނުވެއެވެ.[34] \nއެއީ، الله سُبحَانَهُ وَتَعَالَى އެބައިމީހުންގެ މައްޗަށް ޖެއްސެވި ނިކަމެތިކަމުގެ ސިއްކައިގެ ސަބަބުންނެވެ.","[32] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[33] تَفْسِيرُ الْقُرْآنِ الْعَظِيمِ للْإِمَامِ الْحَافِظِ ابْنِ كَثِير الدِّمِشْقِي\n[34] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَتَفْسِيرُ جَامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي"],["(113) ފޮތުގެ އަހްލުވެރީންގެ އެންމެންނަކީ، އިސްވެދިޔަ ނުބައި ސިފަތަކުން، ސިފަ ލިބިގެންވުމުގައި އެއްގޮތް ބަޔެއް ނޫނެވެ. އެހެނީ، އެބައިމީހުންގެ ތެރެއިން ބައެއް މީހުންނަކީ، ޙައްޤު ޤަބޫލުކޮށް، اللهُ سُبحَانَهُ وَتَعَالَىގެ ދީނުގައި ސާބިތުވެތިބުމާ އެކު، އެ إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުން ދުރުވެ، ރޭގަނޑުގެ ވަގުތުތަކުގައި އަޅުކަންކޮށް ދަމުނަމާދުކޮށް، އެބައިމީހުންނަށް ޓަކައި، اللهُ سُبحَانَهُ وَتَعَالَى ބާވައިލެއްވި އާޔަތްތައް ކިޔަވައި، އެ إِلٰهއަށް މުނާޖާ ދަންނަވައި، ދުޢާކޮށް، ސަޖިދަކޮށް އުޅޭ މީހުންނެވެ.[35]\nދަންނާށެވެ! އެބައިމީހުންނަކީ، اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ ޙަޟްރަތުން، مُحَمَّدُ ﷺ ގެންނެވި ރިސާލަތު ތެދުކޮށް، ހެޔޮ ކަންތައްތަކަށް އަމުރުކޮށް އުޅުނު ޞާލިޙު އަޅުންނެވެ. އޭގެތެރޭގައި، عَبْدُ اللَّهِ بْنُ سَلَام رَحِمَهُمَا اللَّهُއާއި، أَسَدُ بْنُ عُبَيْدއާއި، ثَعْلَبَةُ بْنُ سَعْيَةއާއި، أُسَيْدُ بْنُ سَعْيَة ފަދަ ޔަހޫދީންގެ ބައެއް ޢިލްމުވެރީން ވެސް ހިމެނެއެވެ.[37] ފޮތުގެ އަހްލުވެރީންގެ ތެރެއިން އެ ފަދަ ޞާލިޙު އަޅުންނާއި، އެބައިމީހުންގެ ތެރެއިން، اللهُ سُبحَانَهُ وَتَعَالَىއަށް ކާފިރުވެ، އެ إِلٰهُގެ ޙަޟްރަތުން، مُحَمَّدُ ﷺ ގެންނެވި ރިސާލަތު ދޮގުކޮށް، ނުބައި ކަންތައްތަކަށް އަމުރުކޮށް އުޅޭ މީހުންނާއި، މި ދެބައިމީހުންނަކީ އެއްވެސް ޙާލެއްގައި ހަމަހަމަވެ އެއްފަދަވާނޭ ބައެއް ނޫނެވެ.[36] \nމި އާޔަތް ބާވައިލެއްވުނީ، ޔަހޫދީ ދަންނަބޭކަލުންގެ ތެރެއިން، عَبْدُ اللهِ بْنُ سَلاَم رَحِمَهُمَا اللَّهُއާއި އޭނާގެ އެކުވެރީންނާ ބެހޭގޮތުންނެވެ. އެހެނީ، عَبْدُ اللهِ بْنُ سَلاَم رَحِمَهُمَا اللَّهُއާއި އޭނާގެ އެކުވެރީން އިސްލާމް ދީން ޤަބޫލުކުރެއްވުމުން، ޔަހޫދީ ދަންނަބޭކަލުންގެ ތެރެއިން، އިސްލާމް ދީނާ ދެކޮޅުވެރިވެ ޢަދާތްތެރިވި މީހުން ބުނި ކަމުގައި ވެއެވެ. مُحَمَّدُ بْنُ عَبْدِ اللهِ ގެންނެވި ދީން ޤަބޫލުކޮށް އީމާންވީ، ތިމަންމެންގެ ތެރޭގައި ތިބި އެންމެ ނުބައިކަން ބޮޑު މީހުންނެވެ.\nއެބައިމީހުންނަކީ، ތިމަންމެންގެ ތެރޭގައި ތިބި ހެޔޮލަފާ ރަނގަޅު ޞާލިޙު މާތް ބަޔަކު ކަމުގައިވީ ނަމަ، އެބައިމީހުންގެ ކާބަފައިންގެ ދީން އެބައިމީހުން ދޫކޮށެއް ނުލީހެވެ. އަދި، عَبْدُ اللهِ بْنُ سَلاَم رَحِمَهُمَا اللَّهُއާއި އޭނާގެ އެކުވެރީންނަށް އެބައިމީހުން ބުނިކަމުގައި ވެއެވެ. ހަމަކަށަވަރުން، ކާބަފައިންގެ ދީން ދޫކޮށް ކާފިރުވުމުގެ ސަބަބުން، ތިޔަބައިމީހުން ތިޔަ ވަނީ ގެއްލި ހަލާކުވެފައެވެ. ދެން އެބައިމީހުންގެ އެ ވާހަކަތަކަށް، މި އާޔަތުގައި، اللهُ سُبحَانَهُ وَتَعَالَى ރައްދުދެއްވައިފައި ވެއެވެ.[38] ","[35] الْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[37] تَفْسِيرُ الْقُرْآنِ الْعَظِيمِ لِلإمَامِ الْحَافِظِ ابْنِ كَثِير الدِّمِشْقِي\n[36] تَفْسِيرُ جامِعِ الْبَيَانِ لِلإمَامِ مُحَمَّدِ بنِ جَرِيرِ الطَّبَرِي\n[38] أَسْبَابُ النُّزُولِ لِلْإمَامِ الْوَاحِدِي"],["(114) އެބައިމީހުން، اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންވެތެވެ. އަދި އެބައިމީހުން، اللهُ سُبحَانَهُ وَتَعَالَىއާއި އެބައިމީހުންގެ ގާތަށް، އެ إِلٰهُ ފޮނުއްވި ރަސޫލާ، އެ ކަމެއް ކުރުމަށް އަމުރުކުރެއްވި ކޮންމެ ކަމެއް ކުރުމަށް މީސްތަކުންނަށް އަމުރުކޮށް އަދި، اللهُ سُبحَانَهُ وَتَعَالَىއާއި އެބައިމީހުންގެ ގާތަށް، އެ إِلٰهُ ފޮނުއްވި ރަސޫލާ، އެ ކަމެއްކުރުން މަނާކުރެއްވި ކޮންމެ ކަމެއްކުރުން މީސްތަކުންނަށް މަނާކޮށްއުޅެތެވެ.\nއަދި އެބައިމީހުން، ހެޔޮ ދުވަސްތަކާއި އިތުރުކަން ބޮޑު މޫސުންތަކުގެ ބޭނުން ރަނގަޅު ގޮތުގައި ހިފައި، ހެޔޮ ކަންތައްތައް ކުރުމުގައި އެކަކަށްވުރެން އަނެކަކު ކުރިއަރައި ދިޔުމަށް އަވަސްވެ ވާދަކުރެތެވެ. ބަޔާންވެދިޔަ ސިފަތަކުގެ އަހްލުވެރީންނަކީ، اللهُ سُبحَانَهُ وَتَعَالَىގެ އަޅުންގެ ތެރެއިން އެ ބަޔެއްގެ ނިޔަތާއި ޢަމަލު ރަނގަޅު، ހެޔޮލަފާ ޞާލިޙު މީހުންނެވެ.[39] ","[39] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(115) އަދި އެބައިމީހުން ކުރާ އެއްވެސް ހެޔޮ ޢަމަލެއް، އެއީ ކިތަންމެ ގިނަ އަދި ކިތަންމެ މަދު ޢަމަލެއް ކަމުގައި ވިއަސް، އެއިން އެއްވެސް ޢަމަލެއްގެ ދަރުމައާއި ޘަވާބު، اللهُ سُبحَانَهُ وَتَعَالَى ގެއްލެނި ނުކުރައްވާނެތެވެ. އަދި އެ މީހަކަށް ލިބެންވާ ޘަވާބުން ކިތަންމެ ކުޑަ މިންވަރެއް ވިއަސް އުނިނުކުރައްވާނެތެވެ. އަދި ކިއެއްތަ! އެއިން ކޮންމެ ޢަމަލެއްގެ ދަރުމައާއި ޘަވާބު ހެޔޮ ގޮތުގައި އެބައިމީހުންނަށް ދެއްވާނެތެވެ. އަދި އެ ޢަމަލުތަކަށް ޓަކައި އެބައިމީހުންނަށް ޝުކްރުނުވެވި ނުހުންނާނެތެވެ. އަދި، اللهُ سُبحَانَهُ وَتَعَالَىއީ، އެ إِلٰهُގެ ރުހިވޮޑިގަތުމާއި، އެ إِلٰهُ ދެއްވާ ޘަވާބަށް އެދި، އެ إِلٰهُގެ އަމުރުފުޅުތަކަށް ރައްކައުތެރިވެ ނަހީކުރެއްވި ކަންތައްތަކުން ދުރުވެ، ތަޤްވާވެރިވާ މީހުން،މޮޅަށް ދެނެވޮޑިގެންވާ إِلٰهއެވެ.[40]","[40] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(116) ހަމަކަށަވަރުން، اللهُ سُبحَانَهُ وَتَعَالَىއަށާއި، އެ إِلٰهُ ބާވައިލެއްވި އާޔަތްތަކަށް ކާފިރުވެ، އެ إِلٰهُ ފޮނުއްވި ރަސޫލުންގެ ރަސޫލުކަން ދޮގުކުރި މީހުން ދަންނާށެވެ!\nالله سُبحَانَهُ وَتَعَالَى އެބައިމީހުންނަށް ދުނިޔޭގައި ދެއްވާއުޤޫބާތުން މިންޖުވެ ސަލާމަތްވުމަށް ޓަކައި، އެބައިމީހުންގެ މުދަލާއި ދަރީންގެ ކިބައިން އެބައިމީހުންނަށް ލިބޭނޭ އެއްވެސް އެހީތެރިކަމެއް ނެތެވެ. އަދި އެ މުދަލާއި ދަރީން، އާޚިރަތް ދުވަހުން، اللهُ سُبحَانَهُ وَتَعَالَىގެ ޙަޟްރަތުގައި، އެބައިމީހުންނަށް ޓަކައި އެއްވެސް ކަމެއް ފުއްދައެއް ނުދޭނެތެވެ. އަދި ކިއެއްތަ! އާޚިރަތް ދުވަހުން، އެބައިމީހުންގެ މުދަލާއި ދަރީންގެ ކިބައިން އެބައިމީހުންނަށް އިތުރުވެގެންދާނީ ހިތާމައާއި، ވޭނާއި، ކެކުޅުމާއި، ގަދަފަދަ ޢަޛާބެވެ. އަދި އެބައިމީހުންނަކީ ނަރަކައިގެ އަހްލުވެރީންނެވެ. އެބައިމީހުން އެ ނަރަކައިގައި ދާއިމަށް ދެމިތިބޭނެތެވެ.[41] ","[41] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(117) ކަންދެއްކުމުގެ ގޮތުންނާއި، މީސްތަކުންގެ ޘަނާއާއި، ތަޢުރީފު ލިބިގަތުމުގެ\nބޭނުމުގައްޔާއި، އާޚިރަތުގެ ދަރުމައާއި ޘަވާބު އެދިގެން، މި ދުނިޔޭގެ ޙަޔާތުގައި ކާފިރުންކުރާ ހޭދައިގެ މިސާލަކީ، ފާފަތަކާއި އުރެދުންތަކަށް އަރައިގަނެ، ތިމާމެންގެ އަމިއްލަ ނަފްސުތަކަށް އަނިޔާވެރިވި ބަޔަކު ގޮވާންކުރަމުންދިޔަ ދަނޑުތަކަކަށް، ނުހަނު ގަދަފަދަ ފިނިކަމެއްހުރި ވައިރޯޅިއެއް އަރައި، އެ ދަނޑުތައް ހަލާކުކުރި ވައިރޯޅީގެ މިސާލެވެ. ދަންނާށެވެ! އެ ދަނޑުތައް ހަލާކުވެ، އެ ދަނޑުތަކުގެ މިލްކުވެރީންނަށް އެއިން އެއްވެސް ފައިދާއެއް ނުލިބިދިޔައީ، އެ ދަނޑުތަކުން ނުހަނު ގިނަގުނަ ލާބައާއި މަންފާ ލިބޭނޭ ކަމުގެ އުންމީދުގައި އެބައިމީހުން ވަނިކޮށެވެ.\nހަމަ އެ ފަދައިންމެ، މީސްތަކުންގެ ޘަނާއާއި ތަޢުރީފު ލިބިގަތުމުގެ ބޭނުމުގައްޔާއި، އާޚިރަތުގެ ދަރުމައާއި ޘަވާބު އެދި، ކާފިރުންކުރާ ހޭދަތަކުން އެބައިމީހުންނަށް އާޚިރަތުގައި ލިބޭނޭ އެއްވެސް ދަރުމައެއް ޘަވާބެއް ނެތެވެ. އެހެނީ، ކާފިރުކަމަކީ، އާޚިރަތުގެ ދަރުމައާއި ޘަވާބު ބާޠިލުކުރަނިވި ކަމެކެވެ. ވުމާއެކު، ކާފިރުންކުރި ހޭދަތަކަށް އެއްވެސް ދަރުމައެއް ޘަވާބެއް ނުލިބި ގެއްލިދަނީ، اللهُ سُبحَانَهُ وَتَعَالَى އެބައިމީހުންގެ މައްޗަށް، އަނިޔާވެރިވެވޮޑިގަތުމަކުންނެއް ނޫނެވެ. ނަމަވެސް، އެ ފަދަ މީހުންގެ ޢަމަލުތައް އާޚިރަތުގައި ގެއްލިދަނީ، ދުނިޔޭގައި އުޅުނުއިރު، اللهُ سُبحَانَهُ وَتَعَالَىއަށް އުރެދި، ކާފިރުވެ، އެބައިމީހުންގެ އަމިއްލަ ނަފްސުތަކަށް އެބައިމީހުން އަނިޔާވެރިވުމުގެ ސަބަބަބުންނެވެ.[42] ","[42] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(118) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ ސިއްރުތައް އެ ބަޔަކަށް ބުނެދޭ ރަޙްމަތްތެރީން ކަމުގައި، މުއުމިނުން ފިޔަވައި އެހެން އެއްވެސް ބަޔަކު ތިޔަބައިމީހުން އިޚްތިޔާރުނުކުރާށެވެ! އަދި ކާފިރުންނަކީ، ތިޔަބައިމީހުންގެ އެކުވެރި އެހީތެރީން ކަމުގައި ވެސް ތިޔަބައިމީހުން ނުބަލާށެވެ! އެހެނީ، ކާފިރުންނަކީ، ތިޔަބައިމީހުންގެ ގާތް ބަޔެއްގެ ގޮތުގައި ތިޔަބައިމީހުން ބަލައިފި ނަމަ، ތިޔަބައިމީހުންގެ ސިއްރުތައް އެބައިމީހުންނަށް އެނގިދާނެތެވެ.\nއެހެން ވެއްޖެ ނަމަ، ތިޔަބައިމީހުންގެ ކަންތައްތައް ފަސާދަކޮށް، ތިޔަބައިމީހުންނަށް ގެއްލުންދިނުމަށް ޓަކައި، އެ ބައިމީހުންނަށް ކުރެވެންހުރި ހުރިހައި ކަމެއް އެއްވެސް ޖެހިލުމެއް ނެތި އެބައިމީހުން ކުރާނެތެވެ. ޝައްކެއްނެތެވެ. އެބައިމީހުން އެދެނީ، ތިޔަބައިމީހުންނަށް ގެއްލުންލިބި، ދަތިވެ، އުނދަގޫ ވުމަށެވެ. އެހެންކަމުން، ތިޔަބައިމީހުންނަށް ގެއްލުމެއް ލިބި، ދެރަކަމެއް މެދުވެރިވެއްޖެ ނަމަ، އެބައިމީހުން އުފައުކުރެތެވެ.\nއަދި ހަމަކަށަވަރުން، ތިޔަބައިމީހުންގެ ސިއްރުތައް ފައުޅުކުރުމުގައްޔާއި، ތިޔަބައިމީހުންގެ ދީނަށާއި ތިޔަބައިމީހުންނަށް މަލާމާތްކުރުމުގައި، އެބައިމީހުންގެ ދުލުން އެބައިމީހުން ފައުޅުކޮށްފައި އެ ވަނީ ރުޅިވެރިކަމާއި ޢަދާވާތްތެރިކަމެވެ. އަދި ތިޔަބައިމީހުންނާމެދު، އެބައިމީހުންގެ ހިތްތަކުގައި ފޮރުވައިފައި އެވާ ނުރުހުންތެރިކަމާއި ޢަދާވާތްތެރިކަން މާ ބޮޑެވެ.\nއޭ މުއުމިނުންނޭވެ! ހަމަކަށަވަރުން، ކާފިރުންގެ ކަންތައްތަކާމެދު، ތިޔަބައިމީހުންނަށް ނަސޭހަތަކަށް ފުދޭހައި ދަލީލުތަކާއި ޙުއްޖަތްތައް، ތިމަން إِلٰهُގެ އާޔަތްތަކުގައި، ތިޔަބައިމީހުންނަށް ޓަކައި، ތިމަން إِلٰهُ ބަޔާންކުރައްވައިފީމެވެ. އެ އާޔަތްތަކުގައި އެ ވަނީ، ދުނިޔެއާއި އާޚިރަތުގައި ތިޔަބައިމީހުންނަށް މަޞްލަޙަތާއި ފައިދާހުރިގޮތެވެ. އެ އާޔަތްތައް އެ ގޮތަށް ބަޔާންކޮށްދެއްވީ، ތިޔަބައިމީހުންނަށް ޓަކައި، އެ إِلٰهُ ބާވައިލައްވައިފައިވާ އަމުރުފުޅުތަކާއި، ނަސޭހަތްތަކާއި، ނަހީތަކާމެދު ތިޔަބައިމީހުން ވިސްނައި ފިކުރުކޮށް އުޅޭ ނަމަ، އެ إِلٰهُ އެންގެވިގޮތަށް ތިޔަބައިމީހުން ކާފިރުންނާމެދު ކަންތައްކޮށް އުޅުމަށެވެ.[43] \nދަންނާށެވެ! އިސްލާމް ދީން އައުމުގެ ކުރީގައި ވެސް، މުސްލިމުންގެ ތެރެއިން ބައެއް މީހުން، ޔަހޫދީންގެ ތެރެއިން ބައެއް މީހުންނާ ގުޅުން ބަހައްޓައި އުޅުނެވެ. އެއީ، އެ ދެބައިމީހުންގެ ދެމެދުގައި އޮތް އެއްބަސްވުންތަކާއި އަވަށްޓެރިކަމުގެ ސަބަބުންނެވެ. އަދި އިސްލާމް ދީން އައުމަށް ފަހު، އެ ކަން އެ ގޮތަށް އޮތުމުން، އުފެދިދާނޭ ނުރައްކައުތެރި ކަމަކަށް ޓަކައި، މުސްލިމުންގެ ގާތް އެކުވެރީންގެ ގޮތުގައި ޣައިރު މުސްލިމުން ނުހެދުމަށް އަންގަވައި މި އާޔަތް ބާވައިލެއްވުނެވެ.[44] ","[43] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[44] أَسْبَابُ النُّزُولِ لِلْإمَامِ جَلاَلِ الدِّينِ السُّيُوطِي"],["(119) އޭ މިތިބަ މުއުމިނުންނޭވެ! ތިޔަބައިމީހުން ހޭއަރައި ނިކަން ރަނގަޅަށް ވިސްނައި ފިކުރުކޮށްބަލާށެވެ! ތިޔަބައިމީހުންގެ ކުރިމަތީގައި، މުނާފިޤުން އިސްލާމްކަން ފައުޅުކޮށް އުޅުމުގެ ސަބަބުން، ތިޔަބައިމީހުން އެބައިމީހުންދެކެ ލޯބިވެ، އެބައިމީހުންނަށް ހެޔޮކޮށް ހިތައި، އިޙްސާންތެރިވެ އުޅެމުއެވެ. ނަމަވެސް، މުނާފިޤުންނަކީ، އެއްވެސް ޙާލެއްގައި، ތިޔަބައިމީހުންދެކެ ލޯބިވާ ބަޔެއް ނޫނެވެ. އަދި ތިޔަބައިމީހުންނަށް ހެޔޮ އެދޭ ބަޔެއް ވެސް ނޫނެވެ. އަދި ކިއެއްތަ! ޔަހޫދީންނާއި ނަޞާރާއިންގެ ތެރެއިން، ބޭރުފުށުން އިސްލާމްކަން ފައުޅުކޮށް އުޅޭ މުނާފިޤުންގެ ހިތުގައި ތިޔަބައިމީހުންނާމެދު އުފެދިފައި ވަނީ ޢަދާވާތްތެރިކަމާއި ރުޅިވެރިކަމެވެ. ސަބަބަކީ، ކީރިތި ޤުރްއާނަށް އެބައިމީހުން އީމާންނުވާއިރު، ތިޔަބައިމީހުން، ކީރިތި ޤުރްއާނަށާއި، ތައުރާތަށާއި، އިންޖީލަށާއި، ސަމާވީ އެންމެހައި ފޮތްތަކަށް އީމާންވާކަމެވެ.\nފަހެ، ތިޔަބައިމީހުންދެކެ އެ މުނާފިޤުން ރުޅިއަންނައިރު، އެބައިމީހުންދެކެ ތިޔަބައިމީހުން ލޯބިވާންވީ ކޮން ސަބަބަކާ ހެދިހެއްޔެވެ؟ އަދި އެ މުނާފިޤުން، ތިޔަބައިމީހުންނާ ބައްދަލުވެއްޖެ ނަމަ، އެބައިމީހުން ބުނެއުޅެނީ ތިމަންމެން މި ތިބީ އީމާންވެގެންނެވެ. ނަމަވެސް، އެއީ، ހަމައެކަނި އެބައިމީހުންގެ ދުލުކޮޅުން ބުނެލާ ބަހެކެވެ. ވުމާއެކު، އެ މުނާފިޤުން، ތިޔަބައިމީހުންނާ ވަކިވެ، އޭގެ އެއް ބަޔަކު އަނެއް ބަޔަކާ ބައްދަލުވެއްޖެ ނަމަ، އެބައިމީހުންގެ ހިތުގައި، ތިޔަބައިމީހުންގެ މައްޗަށްއޮތް ޢަދާވާތްތެރިކަމާއި ރުޅިވެރިކަން ހާމަކޮށް، ތިޔަބައިމީހުންނަށް ނަޞްރުލިބޭތަން ފެނުމުން، އެބައިމީހުންކުރާ ހިތާމަތައް ފައުޅުކުރެއެވެ.\nއަދި އެ އަންނަ ރުޅީގެ ގަދަކަމުން އެބައިމީހުންގެ އިނގިލިތަކުގެ ކުރީގައި އެބައިމީހުން ދަތްއަޅައެވެ. އެއީ، ދެބަސްވުމާއި އިޚްތިލާފުތައް ތިޔަބައިމީހުންގެ މެދުގައި ނެތުމާއި، ތިޔަބައިމީހުންގެމެދުގައި އޮންނަ ގާތްކަމާއި، އެކުވެރިކަމާއި، ލޯތްބާއި، އަޚުވަންތަކަމާއި، މި ނޫން ވެސް މި ފަދަ ކަންކަން، ތިޔަބައިމީހުންގެ ކިބައިން އެބައިމީހުންނަށް ފެންނާތީއެވެ.\nއަދި އިސްލާމް ދީނުގެ ޢިއްޒަތާއި ޤަދަރު މަތިވެރިވެ، މުސްލިމުންގެ ކުރިމަތީގައި ކާފިރުންނާއި މުނާފިޤުން ނިކަމެތިވެ ބަލިވަމުންދާތަން ފެންނާތީ ވެސް މެއެވެ. އޭ ރަސޫލާއެވެ! އިބަ ރަސޫލާ މުނާފިޤުންނަށް ވިދާޅުވާށެވެ! މުސްލިމުންނަށް ނަޞްރުލިބި، އިސްލާމް ދީނުގެ ޢިއްޒަތާއި ޤަދަރު މަތިވެރިވަމުންދާތަން ފެނުމުން، އެ ކަމާމެދު ތިޔަބައިމީހުން ތިޔަކުރާ ހިތާމައާއި އަންނަ ރުޅީގެ ބޮޑުކަމުން ތިޔަބައިމީހުން ނިކަން މަރުވެބަލާށެވެ!\nނުވަތަ މަރުވެއްޖައުމަށް ދާނދެން ތިޔަބައިމީހުން ތިޔަ ތިބި ގޮތުގައި ދެމިތިބޭށެވެ! އެހެނީ ހަމަކަށަވަރުން، ތިޔަބައިމީހުންގެ ހިތްތަކުގައި ސިއްރުކޮށް ވަންހަނާކޮށްފައިވާ ކުފުރުވެރިކަމާއި އެ ނޫން ހުރިހައި ކަމެއް ވެސް، اللهُ سُبحَانَهُ وَتَعَالَى މޮޅަށް ދެނެވޮޑިގެންވެތެވެ. ވުމާއެކު، ތިޔަބައިމީހުން ކުރި ނަމަ ކުރި ޢަމަލަކާ އެކަށޭނަ ޖަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.[45] \nދަންނާށެވެ! މި އާޔަތުގައި ބަޔާންވެދިޔައީ ޙަޤީޤީ މުސްލިމުންގެ ސިފަތަކާއި، މުނާފިޤުންގެ ސިފަތަކެވެ. ނަމަވެސް، ޙަޤީޤީ މުސްލިމުން ކަންތައްތައްކުރާ ގޮތަށް މިއަދު ކަންތައްތައްކުރަނީ ވަރަށްވެސް މަދު މުސްލިމުންނެވެ.","[45] تَفْسِيرُ الْقُرْآنِ الْعَظِيمِ لِلْإمَامِ الْحَافِظِ ابْنِ كَثِير الدِّمِشْقِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة"],["(120) އޭ މުއުމިނުންނޭވެ! ތިޔަބައިމީހުންގެ ޢަދުއްވުންގެ މައްޗަށް، ތިޔަބައިމީހުންނަށް ނަޞްރުލިބި، މުދަލާއި ދަރީން އިތުރުވުން ފަދަ އެއްވެސް ހެޔޮ ކަމެއް ތިޔަބައިމީހުންނަށް ލިބިއްޖެނަމަ، އެ ކަމާމެދު މުނާފިޤުން ނުހަނު ބޮޑަށް ހިތާމަކުރެއެވެ. އަދި އެބައިމީހުންނަށް ލިބޭ ހިތާމައިގެ އަސަރުތައް އެބައިމީހުންގެ ކިބައިން ފައުޅުވޭމެއެވެ.\nއަދި ތިޔަބައިމީހުން ހަނގުރާމައިގެ މައިދާނުގައި ބަލިވެ، ޝަހީދުވާ މުސްލިމުންގެ ޢަދަދު ގިނަވެ، ތިޔަބައިމީހުންނަށް ލިބޭ މުދަލާއި ދަރީން މަދުވެ، ބަލިމަޑުކަމާއި، ރޯގާ ފެތުރި، މީހުން މަރުވުންފަދަ އެއްވެސް ދެރަކަމެއް ތިޔަބައިމީހުންނަށް މެދުވެރިވެއްޖެ ނަމަ، އެ ކަމާމެދު އެބައިމީހުން އުފާކުރެތެވެ.\nއޭ މުއުމިނުންނޭވެ! ތިޔަބައިމީހުންނަށް މެދުވެރިވާ އެ ފަދަ މުޞީބާތްތަކަށް ކެތްތެރިވެ، اللهُ سُبحَانَهُ وَتَعَالَىގެ މިންވަރުފުޅާއި ނިޔާފުޅާމެދު ރުހި، އެ إِلٰهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، ތިޔަބައިމީހުން، އެ إِلٰهއަށް ބިރުވެތިވެ ތަޤްވާވެރިވާ ނަމަ ދަންނާށެވެ! މުނާފިޤުން ރާވާ ނުބައި ރޭވުމަކުން، ތިޔަބައިމީހުންނަށް ލިބޭނޭ އެއްވެސް ގެއްލުމެއް އަދި ދެރަކަމެއް ވެސް ނޯންނާނެތެވެ. ހަމަކަށަވަރުން، މުސްލިމުންނަށް ގެއްލުންދީ ފަސާދަކުރުމުގެ ގޮތުން މުނާފިޤުން ރާވާ ހުރިހައި ރޭވުމަކާއި، ކުރާ ހުރިހައި ކަމެއް ވަށައިލައިގެން، اللهُ سُبحَانَهُ وَتَعَالَىގެ ކަށަކުޅަދުންވަންތަކަމާއި ތަނަވަސް ޢިލްމުފުޅު ވެއެވެ. އެހެންކަމުން، اللهُ سُبحَانَهُ وَتَعَالَى އެބައިމީހުންކުރާ އެންމެހައި ނުބައި ތަދްބީރުތަކާއި ރޭވުންތައް ބަރުބާދުކުރައްވައި، ނެތިކުރައްވައި، އެ ކަންކަމުގެ ސަޒާ، އެބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[46] ","[46] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(121) އޭ ރަސޫލާއެވެ! އުޙުދު ހަނގުރާމައިގެ ދުވަހު، މައްކާގެ މުޝްރިކުންގެ ލަޝްކަރާ ކުރިމަތިލައްވައި ހަނގުރާމަކުރެއްވުމަށް ޓަކައި، ހެނދުނުހެނދުނާ ދަހަނާކޮޅު ތުރުކުރައްވައި، ހަތިޔާރު އަޅުއްވައި، ހަނގުރާމައަށް ތައްޔާރުވެވަޑައިގެން، އިބަ ރަސޫލާގެ އަހްލުވެރީން ދޫކުރައްވައި މަދީނާގެ ރަށްބޭރަށް ނުކުމެވަޑައިގަތް ވަގުތު ކަންހިނގި ގޮތް ހަނދުމަކުރައްވާށެވެ! އެއީ، އިބަ ރަސޫލާގެ ޢަޞްޙާބުންގެ ސަފުތައް، ހަނގުރާމައިގެ މައިދާނުގައި ތަރުތީބުކުރައްވައި، ހަނގުރާމައިގެ ހުނަރުތަކާ ގުޅޭގޮތުން ކޮންމެ ޞަޙާބީއަކު ވެސް ބެހެއްޓެވުމަށް، އިބަ ރަސޫލާއަށް ފެނިވަޑައިގަންނަވާ އެންމެ މުހިންމު ތަނެއްގައި، އެ ޞަޙާބީއަކު ބެހެއްޓެވި ވަގުތު، ކަންހިނގިގޮތެވެ.\nއަދި، ހަނގުރާމައިގެ ހުނަރުތަކާ ގުޅޭގޮތުން، ޞަޙާބީން ބައިތިއްބެވި ތަން ދޫކުރައްވައި، ބައެއް ޞަޙާބީން، އިބަ ރަސޫލާގެ އަމުރުފުޅާ ޚިލާފުވެވަޑައިގެންނެވުމުން، އެ ހަނގުރާމައިގެ ތެރޭގައި ކަން ހިނގި ގޮތް ވެސް މެއެވެ. ހަމަކަށަވަރުން، اللهُ سُبحَانَهُ وَتَعَالَىއީ، އެ ހިނދު މުއުމިނުން ދެއްކި ވާހަކަތައް މޮޅަށް އައްސަވައިވޮޑިގެންވާ، އެބައިމީހުންގެ ނިޔަތް އޮތްގޮތާއި، ޢަމަލުކުރަމުން ދިޔަގޮތް، މޮޅަށް ދެނެވޮޑިގެންވާ إِلٰهއެވެ.[47] \nދަންނާށެވެ! މި އާޔަތުން ފެށިގެން ފަހަތަށް އޮތް ނުވަ އާޔަތް ވެސް ބާވައިލެއްވުނީ، ކައު އިތުރު ރަސޫލާ ކުރެއްވި ބައެއް ހަނގުރާމަތަކާ ގުޅޭގޮތުންނެވެ. ޚާއްޞަކޮށް، އެ އާޔަތްތަކުގައި ވަނީ، ބަދުރު ހަނގުރާމައާއި އުޙުދު ހަނގުރާމައާ ބެހޭ ބައެއް ވާހަކަތަކެވެ.","[47] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(122) އޭ ރަސޫލާއެވެ! މުއުމިނުންގެ ތެރެއިން، ސަލަމަތު ވަންހައިގެ މީހުންނާއި ޙާރިޘަތު ވަންހައިގެ މީހުން، ހަނގުރާމަކުރާން ޖެހިދާނޭ ކަމުގެ ބިރަށް ފިނޑިވެ، ހިތްވަރު ދެރަވެ، މުނާފިޤުންގެ ސަރުދާރު عَبْدُ اللهِ بنُ أُبَيٍّ ابنُ سَلُوْلއާއި އޭނާގެ އެކުވެރީންނާ އެކު، މަދީނާއަށް އެނބުރި ދިޔުމަށް ގަސްތުކުޅަ ހިނދު ކަން ހިނގި ގޮތް، އިބަ ރަސޫލާ ހަނދުމަކުރައްވާށެވެ! ހަނގުރާމަނުކޮށް މަދީނާއަށް އެނބުރި ދިޔުމަށް އެ ދެ ޤަބީލާގެ މީހުން ގަސްތުކުޅަ ހިނދު، އެ ކަމުން އެބައިމީހުން ދުރުކުރައްވައި ރައްކައުތެރިކުރައްވައި، ހަނގުރާމައިގެ މައިދާނުގައި ސާބިތުވެތިބުމުގެ މުހިންމުކަން އެބައިމީހުންގެ ހިތްތަކަށް ވައްދަވައި، ހަނގުރާމައިގެ މައިދާނުގައި އެ ދެ ޤަބީލާގެ މީހުންގެ ފައިތިލަތައް ސާބިތުކޮށްދެއްވީ، اللهُ سُبحَانَهُ وَتَعَالَىއެވެ.\nއެހެންކަމުން، އެ ދެ ޤަބީލާގެ މީހުން ވެސް، اللهُ سُبحَانَهُ وَتَعَالَىއަށް ވަކީލުކޮށް، ހަނގުރާމައިގެ މައިދާނުގައި، އިބަ ރަސޫލާގެ އަރިހުގައި ސާބިތުވެ ތިއްބެވެ. ފަހެ، ހުރިހައި ޙާލަތެއްގައިމެ، މުއުމިނުންގެ މައްޗަށް ވާޖިބުވެގެން ވަނީ، ހަމައެކަނި، اللهُ سُبحَانَهُ وَتَعَالَىއަށް ވަކީލުކުރުމެވެ.[48] \nދަންނާށެވެ! އުޙުދު ހަނގުރާމައިގެ ދުވަހު، مُحَمَّدُ ﷺގެ އަރިހުގައި ކާފިރުންނާ ދެކޮޅަށް ހަނގުރާމަކުރުމަށް ޓަކައި ނުކުތް، އިސްލާމީ ލަޝްކަރުގައި ހިމެނުނު މުނާފިޤުންގެ ސަރުދާރު عَبْدُ اللهِ بنُ أُبَيٍّ ابنُ سَلُوْلُއާއި އޭނާގެ އެކުވެރީން ހަނގުރާމަނުކޮށް މަދީނާއަށް އެނބުރި ދިޔައެވެ. ބޭނުމަކީ، މުސްލިމުންގެ ހިތްވަރު ދެރަކޮށް އެ ލަޝްކަރުގެ ބާރު ކަނޑުވައިލުމެވެ. ހަނގުރާމަނުކޮށް މަދީނާއަށް އެނބުރިދިޔައީ، ގާތްގަނޑަކަށް އިސްލާމީ ލަޝްކަރުގެ ތިންބައިކުޅަ އެއްބައި ކަމުގައިވާ ތިން ސަތޭކަ ވަރަކަށް މީހުންނެވެ.[49] ","[48] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[49] الرَّحِيقُ الْمَخْتُومُ لِلدَّكْتُور صَفِيِّ الرَّحْمَنِ الْمُبَارَكُبُورِي"],["(123) އޭ މުއުމިނުންނޭވެ! ހަމަކަށަވަރުން، ބަދުރު ހަނގުރާމައިގެ ދުވަހު، މައްކާގެ މުޝްރިކުންގެ ލަޝްކަރަށްވުރެން، ޢަދަދުގެ ގޮތުން މަދު، ހަތިޔާރުގެ ގޮތުން ދެރަ، ނިކަމެތި ބަޔަކު ކަމުގައި ތިޔަބައިމީހުން ވިއެވެ. ތިޔަބައިމީހުންގެ ކަންތައްތައް އެ ގޮތަށް ހުރުމާ އެކު ވެސް، އެ މުޝްރިކުންގެ މައްޗަށް، ތިޔަބައިމީހުންނަށް، اللهُ سُبحَانَهُ وَتَعَالَى، ނަޞްރާއި ފަތަޙަދެއްވިއެވެ. ވީމާ، ތިޔަބައިމީހުން، اللهُ سُبحَانَهُ وَتَعَالَى އަމުރުކުރެއްވި އެންމެހައި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވާށެވެ!\nއެއީ، އެ إِلٰهُ ދެއްވި ގިނަގުނަ ނިޢުމަތްތަކަށް ތިޔަބައިމީހުން ޝުކްރުވެރިވުމަށް ޓަކައެވެ.[50] ","[50] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(124) އޭ ރަސޫލާއެވެ! ބަދުރު ހަނގުރާމައިގެ ދުވަހު، މައްކާގެ މުޝްރިކުންނަށް އެހީތެރިވެ ވާގިވެރިވުމުގެ ގޮތުން، އިތުރު ލަޝްކަރެއް އައިސް، އެބައިމީހުންނަށް މަދަދުވެރިވެދާނޭ ކަމަށް ހީފުޅުކުރައްވައި، އިބަ ރަސޫލާގެ އަޞްޙާބުންގެ ހިތްޕުޅުދަތިވެ، ކަންބޮޑުވެވަޑައިގެންނެވި ވަގުތު، ކަން ހިނގި ގޮތް، އިބަ ރަސޫލާ ހަނދުމަކުރައްވާށެވެ! އެ ވަގުތު، އިބަ ރަސޫލާއަށް، ތިމަން إِلٰهُ ވަޙީކުރެއްވީމެވެ.\nއިބަ ރަސޫލާގެ އަޞްޙާބުންނަށް، އިބަ ރަސޫލާ ވިދާޅުވާށެވެ! ތިޔަބޭފުޅުންނަށް އެހީތެރިވެ މަދަދުކުރެއްވުމަށް، ތިޔަބޭފުޅުންގެ ވެރި إِلٰهُގެ ޙަޟްރަތުން، އުޑުން ބާވައިލެއްވޭ ހަނގުރާމަވެރި ތިން ހާސް މަލާއިކަތުން ތިޔަބޭފުޅުންނަށް ނުފުދޭތޯއެވެ؟ އެ މަލާއިކަތުން، ހަނގުރާމައިގެ މައިދާނުގައި ތިޔަބޭފުޅުންނާ އެކު ހަނގުރާމަކުރައްވައި ތިޔަބޭފުޅުންނަށް ސާބިތުކަން ދެއްވައި އެހީތެރިވެދެއްވާނެތެވެ.[51] ","[51] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(125) އާނއެކެވެ! اللهُ سُبحَانَهُ وَتَعَالَىގެ ޙަޟްރަތުން ފޮނުއްވޭ މަދަދެއްގެ ގޮތުގައި، ތިން ހާސް މަލާއިކަތުން ފޮނުއްވުމުން، ތިޔަ ޞަޙާބީންނަށް މާ ރަނގަޅަށް ވެސް ފުދޭނެއެވެ. އަދި ނުހަނު އުފައުވެރި އެހެން ޚަބަރެއް ވެސް ތިޔަ މުސްލިމުންނަށް އެބަ އޮތެވެ.\nއެއީ، ތިޔަ މުސްލިމުންގެ ހުރިހައި ބާރެއް މުލުން ލުހެލުމުގެ ނިޔަތުގައި، ހިތްވަރާއި ފަންވަރާ އެކު، ތިޔަ މުސްލިމުންނާ ހަނގުރާމަކުރުމަށް ކުއްލިއަކަށް ހަމަ މި ހިނދު މައްކާގެ މުޝްރިކުން އައި ކަމުގައި ވިއަސް، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރި ވުމަށް ތިޔަ މުސްލިމުންނަށް، އެ إِلٰهُ އަމުރުކުރެއްވިއެވެ. އެހެންކަމުން، އެ إِلٰهُ އެންގެވި އެންމެހައި ކަންތައްތައްކޮށް، ނަހީކުރެއްވި އެންމެހައި ކަންތައްތަކުން ދުރުވެ ރައްކައުތެރިވެ، ހަނގުރާމައިގެ މައިދާނުގައި ތިޔަ މުސްލިމުން ކެތްތެރިވަނީ ނަމަ، ތިޔަ މުސްލިމުންނަށް އެހީތެރިވެދެއްވުމަށް ޓަކައި، ފާހަގަކުރެވޭ ފަދަ ހެދުމެއްގައި އަދި ފާހަގަކުރެވޭ ފަދަ އަސްތަކެއްގައި ތިއްބެވި ފަސް ހާސް މަލާއިކަތުންގެ ލަޝްކަރެއް ފޮނުއްވައިގެން، ތިޔަ މުސްލިމުންގެ ވެރި رَبُّ، ތިޔަ މުސްލިމުންނަށް މަދަދުކުރައްވާނެތެވެ.[52] ","[52] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(126) އޭ މުސްލިމުންނޭވެ! ބަދުރު ހަނގުރާމައިގެ ދުވަހު، މަލާއިކަތުންގެ ލަޝްކަރެއް ފޮނުއްވައި، اللهُ سُبحَانَهُ وَتَعَالَى ތިޔަބައިމީހުންނަށްދެއްވި މަދަދަކީ، ތިޔަބައިމީހުންނަށް ނަޞްރުދެއްވުމަށް، އެ إِلٰهُ ކުރައްވައިފައިވާ ވަޢުދުފުޅުތައް ފުރިހަމަކުރައްވާނޭ ކަން ޔަޤީންކޮށްދެނިވި އުފައުވެރި ޚަބަރެއް ކަމުގައްޔާއި، އެ ކަމުގެ ސަބަބުން ތިޔަބައިމީހުންގެ ހިތްތަކަށް ސާބިތުކަމާއި ހަމަޖެހުން ގެނެސްދެނިވި ކަމެއް ކަމުގައި މެނުވީ، އެ إِلٰهُ އެ ކަންތައްތަކެއް ނުލައްވަތެވެ. ދަންނާށެވެ! ނަޞްރާއި ފަތަޙަ ލިބޭނީ، މާއްދީ ސަބަބުތަކުގައި ހިފުމާ އެކު، ކޮންމެ ކަމެއްގެ މައްޗަށް ކަށަކުޅަދުންވަންތަ، ގަދަކީރިތިވަންތަ، ޢަޒީޒުވަންތަ إِلٰهُގެ ޙަޟްރަތުގައި އެ ކަންކަމަށްއެދި ދެންނެވުމުންނެވެ.\nއަދި ހަމަކަށަވަރުން، އެ إِلٰهُ ކުރައްވާ ކަމަކަށް އެއްވެސް ހުރަހެއް އަޅައި، އެ ކަމެއް ވިޔަނުދީ ހުއްޓުވައި، އެ ކަމެއްގެ މައްޗަށް ގަދަވެގަނެވޭނޭ ހަމަ އެއްވެސް ފަރާތެއް ނުވެއެވެ. އަދި، އެ إِلٰهއީ، ކަންތައްތައް މިންވަރުކުރެއްވުމާއި ތަދްބީރުކުރެއްވުމުގައި، ޙިކްމަތްވަންތަ إِلٰهއެވެ. އެހެންކަމުން، އެ إِلٰهُގެ ތަދްބީރުފުޅަށްވުރެން މަތިވެރި އަދި ޙިކްމަތުން ފުރިގެންވާ އެހެން އެއްވެސް ތަދްބީރެއް ނުވެއެވެ.[53] ","[53] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(127) އޭ މުސްލިމުންނޭވެ! ބަދުރު ހަނގުރާމައިގެ ދުވަހު، اللهُ سُبحَانَهُ وَتَعَالَى ތިޔަބައިމީހުންނަށް ނަޞްރު ދެއްވީ، މައްކާގެ ކާފިރުންގެ ބޮޑުންގެ ތެރެއިން އިސް ބަޔަކު ހަލާކުކުރައްވައި ނެތިކުރެއްވުމަށް ޓަކައެވެ. އަދި އެބައިމީހުންގެ ތެރެއިން ޤަތުލުނުވެ ސަލާމަތްވި މީހުން ނިކަމެތިކުރައްވައި، އަމިއްލަ ނަފްސަށް ވާނޭ ގޮތެއް ވެސް ނޭނގި، ބިރުވެރިކަމާއި ހާސްކަން ހިތަށްވަދެ، މުރާދު ޙާޞިލުނުވެ، ހިތާމައިން ފުރިގެންވާ ޙާލު، މައްކާއަށް އެނބުރި ދިޔުމަށް ޓަކައެވެ.\nވީމާ، ހަނގުރާމައަށް ފަހު، މުޝްރިކުން މައްކާއަށް އެނބުރި ދިޔައިރު އެއިން ކޮންމެ މީހެއްގެ ހިތަށް ވެސް ވެރިވެފައިވީ ހަނގުރާމައިގައި ދެރަވުމުގެ ލަދުވެތިކަމާއި ނިކަމެތިކަމެވެ.[54] ","[54] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(128) އުޙުދު ހަނގުރާމައިގެ ދުވަހު، ނުހަނު ބޮޑު މުޞީބާތާއި ގެއްލުމާ ކުރިމަތިލާން މުސްލިމުންނަށް ޖެހުނެވެ.\nއެ ކަން އެ ގޮތަށް މެދުވެރިވުމުން، ކާފިރުންގެ ތެރޭގައި ކުރިއަށް ތިބިމީހުން ނެތިކުރައްވައި ހަލާކުކުރެއްވުމަށް އެދިވަޑައިގެން، رَسُولُ اللهِ ﷺ ދުޢާކުރައްވައި، اللهُ سُبحَانَهُ وَتَعَالَىއަށް ދެންނެވުމުން، އެ إِلٰهُ ވަޙީކުރެއްވިއެވެ. އޭ ރަސޫލާއެވެ! اللهُ سُبحَانَهُ وَتَعَالَىގެ އަޅުތަކުންގެ އެއްވެސް ކަމެއް، އިބަ ރަސޫލާއަށް މިލްކުވެގެނެއް ނުވެއެވެ.އަދި ކިއެއްތަ! އަޅުތަކުންގެ ހުރިހައި ކަމެއް މިލްކުވެވޮޑިގެންވަނީ، އެއްކައުވަންތަ اللهُ سُبحَانَهُ وَتَعَالَى އަށެވެ.\nއަދި އުޙުދު ހަނގުރާމައިގެ ދުވަހު، އިބަ ރަސޫލާއާ ހަނގުރާމަކުރި މީހުންގެ ތެރެއިން ބައެއް މީހުންގެ ހިތްތައް، ފަހުން އިސްލާމް ދީނުގެ ފަރާތަށް ލެނބި، އިސްލާމް ދީން ޤަބޫލުކުރުމަކީ ވެދާނޭ ކަމެވެ. ވުމާއެކު، އޭގެ ތެރެއިން ބަޔަކު އިސްލާމް ދީން ޤަބޫލުކޮށް ތައުބާވެއްޖެ ނަމަ، اللهُ سُبحَانَهُ وَتَعَالَى އެބައިމީހުންގެ ތައުބާ ޤަބޫލުކުރައްވާނެތެވެ. އަދި އެބައިމީހުން، اللهُ سُبحَانَهُ وَتَعَالَىއަށް ކާފިރުވެ، އަމިއްލަ ނަފްސަށް އަނިޔާވެރިވެ، ކާފިރުކަންމަތީގައި ދެމިތިބެއްޖެ ނަމަ، ފަހެ ހަމަކަށަވަރުން، ދުނިޔެއާއި އާޚިރަތުގައި، اللهُ سُبحَانَهُ وَتَعَالَى އެ ބަޔަކަށް ޢަޛާބުދެއްވާނެތެވެ.[55] \nދަންނާށެވެ! އުޙުދު ހަނގުރާމައިގެ ދުވަހު، رَسُولُ اللهِ ﷺގެ އިސްތަށިފުޅުގައި އޮތް، ދަގަނޑު ތާކިހާކޮޅު ހަލާކުވެ، އިސްތަށިފުޅު ފެޅި، މެދު ދެ ދަތްޕުޅާއި ފޭރާ ދަތްޕުޅާއި، އެ ދޭތެރޭގައި ހުންނަ ދަތްޕުޅު ބިންދައިގެން ދިޔައެވެ. އަދި ހަށިކޮޅު ވެސް ޒަޚަމުވެ، ހަށިކޮޅުން ލޭފޮދު ފައިބާން ފެށުމުން ޙަދީޘުކުރެއްވިއެވެ.\nاللهُ سُبحَانَهُ وَتَعَالَىގެ ދީނަށް ގޮވައި ލެއްވުމަށް ޓަކައި އެ ބަޔެއްގެ ގާތަށް ފޮނުއްވުނު ނަބިއްޔާ، އެ إِلٰهُގެ ދީނަށް އެބައިމީހުންނަށް ގޮވައިލައްވަމުން ގެންދަވަނިކޮށް، އެ ނަބިއްޔާގެ އިސްތަށިފުޅުފަޅައިލައި، މެދު ދެ ދަތްޕުޅާއި ފޭރާ ދަތްޕުޅާއި، އެ ދޭތެރޭގައި ހުންނަ ދަތްޕުޅު ބިންދައިލި ޤައުމެއްގެ މީހުންގެ މުރާދު ޙާޞިލުވެ، އެ ބަޔަކު ކާމިޔާބުވާނީ ކިހިނަކުންހެއްޔެވެ؟ ބަޔާންވެދިޔަ ޙާދިޘާއާ ގުޅިގެން މި އާޔަތް ބާވައިލެއްވުނު ކަމުގައި، ރިވާވެގެން ވެއެވެ.[57] [56] ","[55] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[57] صَحِيحُ الْإمَامِ مُسْلِمٍ\n[56] تَفْسِيرُ تَيْسِيرِ الْكَرِيمِ الرَّحْمَنِ لِلْإِمَامِ عَبْدِ الرَّحْمَنِ السَّعْدِي"],["(129) އުޑުތަކާއި ބިމާ އަދި އެ ދެމެދުގައި ވާހައި ތަކެތި މިލްކުވެގެންވަނީ، އެ ތަކެތި އުފެއްދެވި، اللهُ سُبحَانَهُ وَتَعَالَىއަށެވެ. އަދި އެ ތަކެތި ހައްދަވައި އެ ތަކެތީގެ އެންމެހައި ކަންތައްތައް ތަދްބީރުކުރެއްވުން މިލްކުވެގެންވަނީ، އެ إِلٰهއަށެވެ. އެހެންކަމުން، އުޑުތަކާއި ބިމާ އަދި އެ ދެމެދުގައިވާ ހުރިހައި ތަކެއްޗަކާއި ވުޖޫދުގައި ހިނގާ ހުރިހައި ކަމެއް، އެ إِلٰهُ މޮޅަށް ދެނެވޮޑިގެންވެތެވެ. ވުމާއެކު، اللهُ سُبحَانَهُ وَتَعَالَىގެ އޯގާވަންތަކަމާއި ދީލަތިވަންތަކަމުގެ ދަށުން، އެ إِلٰهُ އިރާދަކުރެއްވި އަޅަކަށް، އެ އަޅަކު ކޮށްފައިވާ ފާފަ ފުއްސަވަތެވެ.\nއެއީ އެ މީހަކަށް ކުރެވިފައިވާ ފާފަތައް ފުއްސަވާފަދަ ހެޔޮ ޢަމަލުތައް އެ މީހަކު ކޮށްފައިވާ ނަމައެވެ. އަދި، އެ إِلٰهُގެ ޢަދްލުވަންތަކަމުގެ ދަށުން، އެ إِلٰهُ އިރާދަކުރެއްވި އަޅަކަށް، އެ އަޅަކު ކޮށްފައިވާ ފާފައަށް ޢަޛާބު ދެއްވަތެވެ. އެއީ، އެ މީހަކަށް ކުރެވިފައިވާ ފާފަތައް ފުއްސަވާފަދަ ހެޔޮ ޢަމަލުތައް އެ މީހަކު ކޮށްފައި ނުވާ ނަމައެވެ. އަދި، اللهُ سُبحَانَهُ وَتَعَالَىއީ، އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.57",""],["(130) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهގެ ރަސޫލާއާ ތަބާވެގެންވާ މުއުމިނުންނޭވެ! ރިބާ އެކުލެވޭ އެންމެހައި މުޢާމަލާތުތަކާމެދު ތިޔަބައިމީހުން ބިރުވެތިވެ، އެ ފަދަ އެއްވެސް މުޢާމަލާތެއް ނުކުރާށެވެ! އަދި ތިޔަބައިމީހުން ދަރަންޏަށް ދޭ ތަކެތި، އެ ދިން ތަކެއްޗަށްވުރެން އިތުރަށް، ގިނަވެގެންވާ ގުނަތަކަކަށް ގިނަވެގެންދާ ގޮތުގައި، ކިތަންމެ މަދު ނުވަތަ ކިތަންމެ ގިނަ މިންވަރެއް ވިއަސް، ދަރަނި ނެގި މީހާގެ އަތުން ލިބިގަތުމަކީ، ކަނޑައެޅިގެންހުރި ރިބާއެވެ.\nވީމާ، އެއްވެސް ޙާލެއްގައި ދަރަނިނެގި މީހާގެ އަތުން، ރިބާގެ ގޮތުގައި އެއްވެސް އެއްޗެއް ތިޔަބައިމީހުން އަތުނުލާށެވެ! އަދި އެއްވެސް ސިފައެއްގައި އެ ފަދަ އެއްޗެއް ބޭނުންކޮށް، އެ ފަދަ ތަކެތި ކައިބޮއިނޫޅޭށެވެ! ކަން މިހެން ހުރިއިރު، ދަރަނި އަދާކުރުމަށް ކަނޑައެޅިފައިވާ މުއްދަތަށްވުރެން ލަސްވާ ކޮންމެ ދުވަހަކަށް، ދަރަންޏަށް ދިން ވަރަށްވުރެން އިތުރަށް އެއްވެސް އެއްޗެއް ނެގުން ޙަލާލުވާހުށީ ކިހިނަކުންހެއްޔެވެ؟ އަދި ދަރަންޏަށް ދިން ވަރަށްވުރެން އިތުރަށް ނެގުން ޙަރާމްނުވާނީ ވެސް، ފަހެ ކޮންފަދައަކުންހެއްޔެވެ؟\nއަދި ތިޔަބައިމީހުން، اللهُ سُبحَانَهُ وَتَعَالَىއަށް ބިރުވެތިވެ، އެ إِلٰهُގެ ޝަރީޢަތުގައިވާ ގޮތަށް ޢަމަލުކޮށް، އެ إِلٰهއަށް ތަޤްވާވެރިވެ، ރިބާގެ މުޢާމަލާތުތައްކުރުމުން މުޅީން ދުރުވެ އެއްކިބާވާށެވެ! މި ގޮތަށް ކަންތައް ކުރާންވީ، ދުނިޔެއާއި އާޚިރަތުގައި ތިޔަބައިމީހުން ދިންނަވައި ނަސީބުލިބުމަށް ޓަކައެވެ.[58] \nދަންނާށެވެ! މި އާޔަތާއި މި އާޔަތުގެ ފަހުގައި އޮތް ދެ އާޔަތުގައި، އެންމެހައި މުސްލިމުންނަށް، اللهُ سُبحَانَهُ وَتَعَالَى އަމުރުކުރައްވައިފައި ވަނީ، ރިބާގެ މުޢާމަލާތުތައްކުރުމާމެދު ބިރުވެތިވެ، ނަރަކައިން ސަލާމަތްވުމަށް މަސައްކަތްކޮށް، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާގެ އަމުރުފުޅުތަކަށް ކިޔަމަންތެރިވުމަށެވެ. އެއީ، މުސްލިމުންނަށް، އެ إِلٰهُ ރަޙްމަތްލައްވާތޯއެވެ.","[58] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(131) އަދި ކާފިރުންނަށް ޓަކައި ތައްޔާރުކުރެއްވިފައިވާ ނަރަކައަށް ވަންނާން، ތިޔަބައިމީހުންނަށް ވެސް ޖެހިދާނޭ ކަމާމެދު ބިރުވެތިވެ، ރިބާގެ މުޢާމަލާތުތައްކުރުމާ އަދި އެ ނޫން ވެސް ނަރަކައަށް ވަންނާން ޖެހިދާ ފަދަ އެއްވެސް ފާފައަކަށް އަދި އުރެދުމަކަށް ވިއަސް އަރައިނުގަނެ، ހެޔޮ ކަންތައްތައްކުރުން ގިނަކޮށް، ތިޔަބައިމީހުންނާއި ނަރަކައާދެމެދު ވަރުގަދަ ހުރަހެއް އެޅޭތޯ ތިޔަބައިމީހުން ގަދައަޅައި މަސައްކަތްކުރާށެވެ.[59]","[59] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(132) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް އެ إِلٰهގެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَى އާއި، އެ إِلٰهގެ ރަސޫލާ އަމުރުކުރެއްވި އެންމެހައި ކަންތައްތައް، އެ އަމުރުކުރެއްވި ގޮތަކަށް ތިޔަބައިމީހުން ކުރާށެވެ! އަދި ނަހީކުރެއްވި ކަންތައްތަކުގެ ތެރޭގައި ހިމެނޭ ރިބާކެއުމާއި އެ ނޫން ވެސް އެންމެހައި ޙަރާމްކަންތައްތަކުން ދުރުވެ، އެއްކިބާވެ، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށް ތިޔަބައިމީހުން ކިޔަމަންތެރިވާށެވެ!\nއެ ގޮތަށް ކަންތައްތައް ކުރާންވީ، اللهُ سُبحَانَهُ وَتَعَالَىގެ ޢަޛާބުން ތިޔަބައިމީހުން ސަލާމަތްވެ، ތިޔަބައިމީހުންނަށް، އެ إِلٰهُ ރަޙްމަތްލައްވާތޯއެވެ. އެހެނީ، اللهُ سُبحَانَهُ وَتَعَالَىގެ ރަޙްމަތުގެ ގޮވައްޗަށް ސުވަރުގެއަށް ވާޞިލުވެވޭނީ، އެ إِلٰهُ ރުހިވޮޑިގަންނަވާ މަގުން ހިނގުމުންނެވެ.[60] ","[60] تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي"],["(133) އަދި، اللهُ سُبحَانَهُ وَتَعَالَىގެ އަމުރުފުޅުތަކަށާއި، ކައު އިތުރު ރަސޫލާގެ އެންގެވުންތަކަށް ކިޔަމަންވެ، ހެޔޮ ކަންތައްތައްކޮށް، اللهُ سُبحَانَهُ وَتَعَالَىގެ ޙަޟްރަތަށް ކުއްތަންވުމުގައި، އެކަކު އަނެކަކާ ވާދަކޮށް، އެކަކަށްވުރެން އަނެކަކު ކުރިއަރައިދިއުމަށް ތިޔަބައިމީހުން އަވަސްވެގަންނާށެވެ! އެއީ، ތިޔަބައިމީހުންގެ، ވެރި إِلٰهُގެ ޙަޟްރަތުން، ބޮޑުވެގެންވާ ފާފަފުއްސެވުމާއި، އުޑުތަކާއި ބިންފަދަ ތަނަވަސްކަންހުރި ސުވަރުގޭގެ މަތިވެރި ނިޢުމަތްތައް، ތިޔަބައިމީހުން ލިބިގަތުމަށް ޓަކައެވެ. ދަންނާށެވެ! އެ ސުވަރުގެ ތައްޔާރުކުރެއްވިފައި ވަނީ ތަޤްވާވެރީންނަށް ޓަކައެވެ.[61]\nދަންނާށެވެ! މި އާޔަތުގައި، އެންމެހައި މުސްލިމުންނަށް، اللهُ سُبحَانَهُ وَتَعَالَى ގޮވައިލައްވައިފައިވަނީ، ހެޔޮކަންތައްތައްކުރުން ގިނަކުރުމަށެވެ. ދެން އެއަށްފަހު އޮތް ތިން އާޔަތުގައި ވެސް އެ ވަނީ، ހެޔޮކަންތައްތައްކުރުން ގިނަކުރުމާމެދު މުސްލިމުން ޝައުޤުވެރިކުރެއްވުމުގެ ބަސްފުޅުތަކެކެވެ.","[61] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(134) اللهُ سُبحَانَهُ وَتَعَالَىގެ ޙަޟްރަތުން ބޮޑުވެގެންވާ ފާފަފުއްސެވުމާއި ސުވަރުގޭގެ މަތިވެރި ނިޢުމަތްތައްލިބުން ޙައްޤުވަނިވި ތަޤްވާވެރީންނަކީ، ތަނަވަސްކަމުގެ ވަގުތުގައްޔާއި ދަތިކަމުގެ ވަގުތުގައި އެބައިމީހުންގެ މުދައު، اللهُ سُبحَانَهُ وَتَعَالَىގެ ވަޖުހުފުޅުއަދައި ހެޔޮ ކަންކަމަށް ހޭދަކުރާ މީހުންނެވެ. އަދި ބަދަލުހިފުމުގެ ކުޅަދާނަކަން ލިބިގެންވުމާ އެކު ވެސް، ކެތްތެރިވެ، ރުޅީގެ މައްޗަށް ބާރުފޯރުވައި، ރުޅިމަތަކޮށް ހިފަހައްޓާ މީހުންނެވެ. އަދި އެ ފަދަ ތަޤްވާވެރީންނަކީ، އެބައިމީހުންނަށް ނުބައިކޮށް ހިތައި އަނިޔާވެރިވާ މީހުންގެ ކިބައިން ބަދަލުނުހިފައި، އެބައިމީހުންނަށް މާފުކޮށް ހެޔޮކޮށްހިތާ މީހުންނެވެ. އަދި، اللهُ سُبحَانَهُ وَتَعَالَىގެ ތަނަވަސް ރަޙްމަތަށާއި ބޮޑުވެގެންވާ ޢަފޫކުރެއްވުމަށް ދަހިވެތިވެ، އެ إِلٰهُ ދެއްވައިފާނޭ ޢުޤޫބާތަކަށް ބިރުވެތިވެ، ބަޔާންވެދިޔަ ރިވެތި ސިފަތަކުން ސިފަލިބިގަންނަ އިޙްސާންތެރީންދެކެ، اللهُ سُبحَانَهُ وَتَعَالَى ލޯބިވެވޮޑިގެންވެތެވެ.[62]","[62] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(135) އަދި އެ ފަދަ ތަޤްވާވެރީންނަކީ، ބޮޑު ފާފައެއް ކުރެވިއްޖެ ނަމަ، ނުވަތަ ފާފަވެރިވާފަދަ ކިތަންމެ ކުޑަ ކަމެއް ވިއަސް ކުރެވި އަމިއްލަ ނަފްސަށް އަނިޔާވެރިވެވިއްޖެ ނަމަ، އުރެދުންތެރީންނަށް ގަދަފަދަ ޢަޛާބުދެއްވާނޭކަން އަންގަވައިފައިވާ ވަޢީދުގެ ބަސްފުޅުތައް ހަނދުމަކޮށް، އެ ފަދަ ކަންކަމުން ދުރުވެ ރައްކައުތެރިވާ މީހުންނެވެ. އަދި އެ ފަދަ މީހުންނަށް ގިނަގުނަ ދަރުމައާއި ޘަވާބުދެއްވާނޭކަން އަންގަވައިފައިވާ ވަޢުދުގެ ބަސްފުޅުތައް ވެސް ހަނދުމަކޮށް، اللهُ سُبحَانَهُ وَتَعَالَىގެ ޙަޟްރަތަށް ރުޖޫޢަވެ ތައުބާވެ، އެބައިމީހުންގެ ފާފަތައް ފުއްސަވައިދެއްވުމަށް އެދި، އެ إِلٰهއަށް ދަންނަވާ މީހުންނެވެ.\nއެބައިމީހުން އެ ގޮތަށް ކަންތައްތައް ކުރަނީ، اللهُ سُبحَانَهُ وَتَعَالَىފިޔަވައި އަޅުތަކުންގެ ކުށްތައް މާފުކޮށް، އެބައިމީހުންނަށް ކުރެވިފައިވާ ފާފަ ފުހެދެވޭނޭ އެހެން އެއްވެސް ފަރާތެއް ނުވާ ކަން، އެބައިމީހުން ޔަޤީންކުރާތީއެވެ. އެހެންކަމުން، ތަޤްވާވެރީންނަކީ، اللهُ سُبحَانَهُ وَتَعَالَىގެޙަޟްރަތަށް ރުޖޫޢަވެ ތައުބާވާ މީހުންގެ ތައުބާ، އެ إِلٰهُ ޤަބޫލުކުރައްވާނޭ ކަން ޔަޤީންކުރުމާ އެކު، އެބައިމީހުންނަށް ކުރެވުނު ކުށުގެ މަތީގައި، އެނގިގެންތިބި ޙާލުގައި ދެމިނުތިބޭ މީހުންނެވެ.[63] ","[63] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(136) ބަޔާންވެދިޔަ މާތް ސިފަތަކުގެ އަހްލުވެރީން ކަމުގައިވާ ތަޤްވާވެރީންގެ ޖަޒާއަކީ، އެބައިމީހުންގެ ވެރި إِلٰهُގެ ޙަޟްރަތުން، ތައުބާ ޤަބޫލުކުރެއްވުމާއި، ފާފަ ފުއްސެވުން އެބައިމީހުންނަށް ލިބުމެވެ. އަދި އެ ބަގީޗާތަކެއްގެ ގަސްތަކާއި ގަނޑުވަރުތަކުގެ ދަށުން، ތަފާތު ބާވަތްބާވަތުގެ ކޯރުތައް ހިނގަހިނގައި ހުންނަ ބަގީޗާތައް އެބައިމީހުންނަށް ދެއްވުމެވެ. އެއީ، އެ ބަގީޗާތަކުން ނުކުތުމެއް ނެތި، އަބަދުގެއަބަދަށް އެ ތަންތާނގައި އެބައިމީހުން ދެމިތިބެނިވި ގޮތުގައެވެ. اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެ ހެޔޮ ޢަމަލުކުރާ މީހުންނަށްހުރި ދަރުމައެއްގެ ބޮޑުކަމާއެވެ! އަދި އެބައިމީހުންނަށްދެއްވޭ ޖަޒާއަކީ ހައުދަހައިވާ މަތިވެރި މާތް އެއްޗެކެވެ.[64]","[64] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(137) އުޙުދު ހަނގުރާމައިގެ ދުވަހު، މުއުމިނުންނާ ކުރިމަތިވި އިމްތިޙާނުތައް ކުރިމަތިވުމުން، އެބައިމީހުންގެ ހިތްތަކަށް ވެސް ހަމަޖެހުމާއި ތަސައްލީ ދެއްވުމުގެ ގޮތުން، اللهُ سُبحَانَهُ وَتَعَالَى ވަޙީކުރެއްވިއެވެ. ހަމަކަށަވަރުން، ތިޔަބައިމީހުންގެ ކުރީގެ އުންމަތްތަކުގައި އުޅުނު މުއުމިނުން ވެސް ވަނީ ކާފިރުންނާ ހަނގުރާމަކޮށްފައެވެ. އަދި އެ ހަނގުރާމަތަކުގައި އެބައިމީހުން ވަނީ، ނުހަނު ބޮޑަށް އިމްތިޙާނުކުރެވި ނުހަނު ބޮޑު މުޞީބާތްތަކާ ކުރިމަތިލާންޖެހިފައެވެ. ނަމަވެސް، އެންމެފަހުން ކާމިޔާބުލިބުނީ ހަމަ މުއުމިނުންނަށެވެ.\nވީމާ، ތިޔަބައިމީހުން ބިމުގައި ދަތުރުފަތުރުކޮށް، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލުން ދޮގުކުރި މީހުން ނިމިދިޔައީ ކިހިނަކުންކަން ތިޔަބައިމީހުން ނިކަން ދެކެބަލާށެވެ! އޭރުން، ކާފިރުންގެ ގޯތިގެދޮރު ހަލާކުވެ، އެބައިމީހުންގެ އާރާއިބާރާއި، ވެރިކަމާއި، ރަސްކަން ނިމި، އެބައިމީހުންނަށް ވެގެންދިޔަގޮތް ތިޔަބައިމީހުންނަށް ރަނގަޅަށް އެނގޭނެތެވެ.[65] \nދަންނާށެވެ! މި އާޔަތުން ފެށިގެން، މި ސޫރަތުގެ ސަތޭކަ ހަތްދިހަ ފަސްވަނަ އާޔަތުގެ ނިޔަލަށް ހުރި އާޔަތްތައް ބާވައިލެއްވުނީ ވެސް، ކައު އިތުރު ރަސޫލާކުރެއްވި ބައެއް ހަނގުރާމަތަކާ ގުޅޭގޮތުންނެވެ. ވަކީން ޚާއްޞަކޮށް، އެ އާޔަތްތަކުގައި ވަނީ، އުޙުދު ހަނގުރާމައާ ބެހޭ ބައެއް ވާހަކަތަކެވެ.","[65] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(138) މި ޤުރްއާނަކީ، މީސްތަކުންނަށް ޓަކައިވާ ސާފު ބަޔާނެކެވެ. އެ ފޮތުގައި، اللهُ سُبحَانَهُ وَتَعَالَى ބަޔާންކުރައްވައިފައި ވަނީ، ޙައްޤުގެ މަގަށް އިރްޝާދުލިބިދެނިވި ވާހަކަތަކެވެ. ވީމާ، އެ ފޮތަކީ، ޙައްޤުގެ މަގަށް މަގުދައްކައިދެނިވި ފޮތެކެވެ.\nއަދި އެ ފޮތަކީ، ބާޠިލުގެ އަހްލުވެރީންނަށް ޓަކައިހުރި، ނުހަނު ބޮޑު އިންޒާރެކެވެ. އަދި އެ ފޮތަކީ، ތަޤްވާވެރީންގެ ހިތްތަކަށް އުފައުވެރިކަމާއި، ހިތްހަމަޖެހުމާއި، ބިރުވެރިކަން ވައްދައިދޭ ނަސޭހަތެއް ވެސް މެއެވެ. ދަންނާށެވެ! ކީރިތި ޤުރްއާނުން ފައިދާލިބިގަނެ، ޙައްޤުގެ މަގަށް، އިރްޝާދުލިބިގަންނަނީ ހަމައެކަނި ތަޤްވާވެރީންނެވެ.[66] ","[66] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(139) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ކާފިރުންނާ ހަނގުރާމަކުރުމުގައި ތިޔަބައިމީހުން ފިނޑިވެ ނިކަމެތިވެނުގަންނާށެވެ! އަދި އުޙުދު ހަނގުރާމައިގެ ދުވަހު، ތިޔަބައިމީހުންނާ ދިމާވި ކަންތައްތަކާމެދު ހިތާމަނުކުރާށެވެ! އެހެނީ، ކުރިއަށް އޮތް ދުވަސްތަކުގައި ކާފިރުން ބަލިކޮށް، އެބައިމީހުންގެ މައްޗަށް ގަދަވާނޭ ބަޔަކީ ހަމަ ތިޔަބައިމީހުންނެވެ. ނަމަވެސް، ކާފިރުންގެ މައްޗަށް ތިޔަބައިމީހުންނަށް ގަދަވެވޭހުށީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ވަޢުދުފުޅުގެ ތެދުކަން ދަނެ، އެ إِلٰهُގެ ރަސޫލާއާ ތަބާވެގެންވާ އިޚްލާޞްތެރި މުއުމިނުން ކަމުގައި ތިޔަބައިމީހުން ވަނީ ނަމައެވެ.[67]","[67] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(140) އޭ މުއުމިނުންނޭވެ! އުޙުދު ހަނގުރާމައިގެ ދުވަހު، ތިޔަބައިމީހުންގެ ތެރެއިން ބަޔަކު ޒަޚަމްވެ، އަނެއް ބަޔަކު ޝަހީދުވުމުގެ ސަބަބުން، ތިޔަބައިމީހުންނަށް ވޭނާއި ހިތާމަ ލިބޭކަމުގައި ވަނީ ނަމަ ދަންނާށެވެ!\nފަހެ ހަމަކަށަވަރުން، ބަދުރު ހަނގުރާމައިގެ ދުވަހު، މައްކާގެ މުޝްރިކުންނަށް ވެސް ވަނީ ހަމަ އެ ފަދައިންމެ ވޭނާއި ހިތާމަ ލިބިފައެވެ. އެ ދުވަހު މައްކާގެ މުޝްރިކުންގެ ތެރެއިން ބަޔަކު ޒަޚަމްވެ، އަނެއް ބަޔަކު ޤަތުލުވެ، އަނެއް ބަޔަކު އަސީރުންގެ ގޮތުގައި ހައްޔަރުކުރެވުނެވެ. އަދި އެ ފަދަ ދުވަސްތައް، މީސްތަކުންގެ މެދުގައި، ތިމަން إِلٰهُ، އެގޮތްމިގޮތަށް ފުރޮޅުއްވައި ބަދަލުކުރައްވަމެވެ. އެއީ، ބައެއް ފަހަރު ނަޞްރާއި ފަތަޙަ ދެއްވުމުންނެވެ. އަނެއްބައި ފަހަރު ހަނގުރާމައިގެ މައިދާނުގައި، ދެރަކުރައްވައި، ބަލިކުރައްވައި، ނިކަމެތިކުރެއްވުމުންނެވެ.\nދަންނާށެވެ! ބަޔާންވެދިޔަ ހުރިހައި ކަމެއްގައިމެ ވަނީ، އެ إِلٰهُގެ ޙިކްމަތްވަންތަކަމެވެ. އެ ޙިކްމަތްވަންތަކަމުގެ ތެރޭގައި، ތެދުވެރި އިޚްލާޞްތެރި މުއުމިނުންނާއި މުނާފިޤުންނަކީ ކޮބައިކަން، އެ إِلٰهُ މޮޅަށް ދެނެވޮޑިގެންވުމާ އެކު ވެސް، އެބައިމީހުންގެ ޢަމަލުން އެ ކަން ހާމަކުރެއްވުން ހިމެނެއެވެ. އަދި ހަނގުރާމައިގައި މުއުމިނުންގެ ތެރެއިން ބަޔަކު ޝަހީދުވެ، اللهُ سُبحَانَهُ وَتَعَالَىގެ ޙަޟްރަތުގައި އެބައިމީހުންގެ ދަރަޖަ މަތިވެރިވެގެން ދިޔުން ވެސް، އެ ޙިކްމަތްވަންތަކަމުގެ ތެރޭގައި ހިމެނެއެވެ. އަދި، اللهُ سُبحَانَهُ وَتَعَالَىގެ މަގުގައި ޖިހާދުކުރުމުން އެއްކިބާވެ، ތިމާމެންގެ އަމިއްލަ ނަފްސަށް އަނިޔާވެރިވާ މީހުންދެކެ، އެ إِلٰهُ ލޯބިވެވޮޑިގެނެއް ނުވެތެވެ.[68] ","[68] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(141) އަދި އުޙުދު ހަނގުރާމައިގެ ދުވަހު، މުއުމިނުންނަށް އެ ލިބުނު ގެއްލުމެއްލިބި، ދެރަ ގޮތްތައް، އެބައިމީހުންނަށް، اللهُ سُبحَانَهُ وَتَعَالَى މެދުވެރިކުރެއްވީ ވެސް އެބައިމީހުން އިމްތިޙާނުކުރެއްވުމުގެ ގޮތުންނެވެ.\nއެއީ، ފާފައިގެ ނުބައިކަމުން މުއުމިނުތަކުން ޠާހިރުކުރެއްވުމަށާއި، ހަނގުރާމައިގެ މައިދާނުގައި ސާބިތުވެތިބި، ކެތްތެރި، އިޚްލާޞްތެރި، މުއުމިނުންގެ ސަފުތަކުން މުނާފިޤުން ބޭރުކުރައްވައި، ނިފާޤުކަމުގެ ހަޑިމުޑުދާރުކަމުން މުއުމިނުންގެ ސަފުތައް ސާފުކުރެއްވުމަށް ޓަކައެވެ. އަދި ކާފިރުތަކުން ހަލާކުކުރައްވައި ނެތިކުރެއްވުމަށް ޓަކައި ވެސް މެއެވެ.[69] \nދަންނާށެވެ! އުޙުދު ހަނގުރާމައިގެ ދުވަހު، ކާފިރުންނަށް ލިބުނު ވަގުތީ ފަތަޙައިގެ ސަބަބުން، އެބައިމީހުން ބޮޑާވެ ފަޚުރުވެރިވިއެވެ. އަދި ބިންމަތީގައި ފަސާދަކޮށް އަނިޔާވެރިވެ، ކުފުރުވެރިކަމުގައި ހައްދުފަހަނަޅައި ދިޔައެވެ. އެ ކަމުގެ ސަބަބުން، މާގިނަ އަހަރުތަކެއް ނުވެ، އެބައިމީހުންގެ ހުރިހައި ބާރުތައް ނެތިދިޔައެވެ. ވީމާ، އެ ފަތަޙަވެގެން ދިޔައީ، އެބައިމީހުން ހަލާކުވެ ނެތިދިޔުމަށް މެދުވެރިކުރެއްވި ސަބަބެއް ކަމުގައި ވެސް މެއެވެ.[70] ","[69] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[70] تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي"],["(142) އޭ މުއުމިނުންނޭވެ! ފަހެ، ތިޔަބައިމީހުން ތިޔަ ހީކުރަނީ ހަނގުރާމަކުރުމެއް އަދި ބަލާތަކާއި މުސީބާތްތައް ކުރިމަތިވުމެއްނެތި، ތިޔަބައިމީހުންނަށް ސުވަރުގެ ވަދެވިދާނެކަމަށްހެއްޔެވެ؟ ހަމަހިލައި އެ ކަމެއް އެހެންނަކުން ނުވާނެއެވެ! އެހެނީ، ތަފާތު ގޮތްގޮތަށް ތިޔަބައިމީހުން އިމްތިޙާނުކުރެވި، ތިޔަބައިމީހުންގެ ތެރެއިން، اللهُ سُبحَانَهُ وَتَعَالَىގެ މަގުގައި ޖިހާދުކުރާ މުޖާހިދުންނަކީ ކޮން ބަޔެއް ކަމާއި، ދުޝްމަނުންނާ ކުރިމަތިލާއިރު ކެތްތެރިވެ ސާބިތުވެތިބެނީ ކޮން ބަޔެއް ކަން، اللهُ سُبحَانَهُ وَتَعَالَى ދެނެވޮޑިގެންވުމާއެކު ވެސް، އެ ކަންކަން ހާމަކުރެއްވުމަކާ ނުލައި ތިޔަބައިމީހުންނަށް ސުވަރުގެ ނުވަދެވޭނެތެވެ.[71]","[71] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(143) އޭ މުއުމިނުންނޭވެ! އަދި ހަމަކަށަވަރުން، އުޙުދު ހަނގުރާމައިގެ ދުވަހު، ޢަދުއްވުންނާ ބައްދަލުވެ، މަރުއައިސް ކުރިމަތިވުމުގެ ކުރީން، ތިޔަބައިމީހުންވީ، اللهُ سُبحَانَهُ وَتَعَالَىގެ މަގުގައި ޖިހާދުކޮށް ޝަހީދުވުމުގެ މާތްކަން ލިބުމަށް އެދި އުންމީދުކުރާ ބަޔަކު ކަމުގައެވެ. އެއީ، ބަދުރު ހަނގުރާމައިގެ ދުވަހު، ތިޔަބައިމީހުންގެ ބައެއް އަޚުންނަށް ޝަހީދުވުމުގެ މާތްކަން ލިބުނު ފަދައިން، ތިޔަބައިމީހުންނަށް ވެސް އެ މާތްކަން ލިބުމަށް އެދިގެންނެވެ.\nފަހެ، ތިޔަބައިމީހުން އެ ކަމަކަށް އެދި އުންމީދުކުރި ކަންތައް މިހާރު އެ ވަނީ ތިޔަބައިމީހުންގެ ލޮލަށް ފެންނަފަށުގައި، ތިޔަބައިމީހުންގެ ކުރިމަތީގައި ކަން ކަށަވަރެވެ. އަދި ތިޔަބައިމީހުން އެދުނު ކަންތައް އައިސް ކުރިމަތިވުމުން، އެކަމާމެދު ތިޔަބައިމީހުންނަށް ނުރުހުންތެރިވެވެނީހެއްޔެވެ!\nދަންނާށެވެ! ތިޔަބައިމީހުން އެދުނު ކަންތައް އައިސް ކުރިމަތިވުމުން، ތިޔަބައިމީހުންނަށް ޓަކައި ހެޔޮކަން ބޮޑު ގޮތަކީ، ކެތްތެރިކަމާ އެކު ހަނގުރާމައިގެ މައިދާނުގައި ސާބިތުވެތިބެ ޢަދުއްވުންނާ ހަނގުރާމަކޮށް، ޝަހީދުވުމުގެ މާތްކަން ލިބިގަތުމަށް މަސައްކަތްކުރުމެވެ.[72] ","[72] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(144) އަދި، اللهُ سُبحَانَهُ وَتَعَالَىގެ ރިސާލާތު މީސްތަކުންނަށް ރައްދުކޮށްދެއްވާ ރަސޫލަކު ކަމުގައި މެނުވީ، مُحَمَّدُ ﷺ ނުވެއެވެ. ހަމަކަށަވަރުން، مُحَمَّدُ ﷺގެ ކުރީން ވެސް، އެތަކެއް ރަސޫލުން ވަނީ، އިސްވެ ގޮސްފައެވެ.\nއެ ރަސޫލުން ވެސް ވަނީ، އެ ރަސޫލުންގެ ރިސާލަތު މީސްތަކުންނަށް ރައްދުކޮށްދެއްވައިފައެވެ. އަދި އެއިން އެއްވެސް ރަސޫލަކު ދުނިޔޭގައި އަބަދު އުޅުއްވައިފައެއް ނުވެއެވެ. ވީމާ، مُحَمَّدُ ﷺ އަވަހާރަވެއްޖެ ނަމަ، اللهُ سُبحَانَهُ وَتَعَالَىގެ ޙަޟްރަތުން، އެ ރަސޫލާ ގެންނެވި އިސްލާމް ދީން ތިޔަބައިމީހުން ދޫކޮށްލާންވީހެއްޔެވެ؟ ނުވަތަ އުޙުދު ހަނގުރާމައިގެ ދުވަހު، ކާފިރުން ޚަބަރުފެތުރި ފަދައިން، އެ ރަސޫލާ ޝަހީދުކުރެވިއްޖެ ނަމަ، ތިޔަބައިމީހުން އިސްލާމް ދީން ދޫކޮށް، އިހު ތިބި ގޮތަށް ކާފިރުކަމަށް އެނބުރިގަންނާންވީހެއްޔެވެ؟ އަދި އިސްލާމް ދީން ދޫކޮށް، އިހު ތިބި ގޮތަށް ކާފިރުކަމަށް އެނބުރިގަންނަ މީހާ ދަންނާށެވެ! ފަހެ، އެއްވެސް ކަމަކުން، اللهُ سُبحَانَهُ وَتَعَالَىއަށް އެއްވެސް ގެއްލުމެއް ދެވޭނޭ މީހަކު ކަމުގައި އޭނާ ނުވެއެވެ.\nވީމާ، މީހަކު އިސްލާމް ދީން ދޫކޮށް ކާފިރުކަމަށް އެނބުރިގެންފި ނަމަ، އެ ކަމުގެ ހުރިހައި ގެއްލުމެއް ލިބޭހުށީ ހަމަ އެ މީހަކަށެވެ. އަދި އެ ކަމުގެ ފުރިހަމަ ސަޒާ، އެ މީހަކަށް، އެ إِلٰهُ ދެއްވާނެތެވެ. އަދި، އިސްލާމް ދީން މަތީ ސާބިތުވެ، اللهُ سُبحَانَهُ وَتَعَالَى ދީނުގެ ނިޢުމަތްދެއްވިކަމަށް ޓަކައި، اللهُ سُبحَانَهُ وَتَعَالَىއަށް ޝުކްރުއަދާކުރުމުގެ ގޮތުން، އެ إِلٰهُ އެންގެވި ގޮތަށް ޢަމަލުކުރި މީހާ ދަންނާށެވެ! ފަހެ ހަމަކަށަވަރުން، އެ ކަމުގެ ހުރިހައި ފައިދާއެއް ލިބޭހުށީ ހަމަ އެ މީހަކަށެވެ. އަދި އެ ކަމުގެ ފުރިހަމަ ޖަޒާ، އެ މީހަކަށް، އެ إِلٰهُ ދެއްވާނެތެވެ.[73] \nދަންނާށެވެ! އުޙުދު ހަނގުރާމައިގެ ދުވަހު، ކައު އިތުރު ރަސޫލާ ޝަހީދުވެއްޖެ ކަމުގެ އަޑެއް ފެތުރިގެން ދިޔައެވެ.\nއެކަމުގެ ސަބަބުން، ހަނގުރާމަ ކުރިއަށް ގެންދިޔުމާމެދު މުސްލިމުންގެ މެދުގައި ދެ ރައުޔެއް އުފެދި، ބަލިކަށިވެ، ފިނޑިވެގެންދިޔަ ހިނދު، އެ ކަމުން މުސްލިމުން ސަލާމަތްކުރައްވައި، އެބައިމީހުންގެ ހިތްތަކަށް ހަމަޖެހުން ދެއްވުމުގެ ގޮތުން، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[74] ","[73] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[74] الْجَامِعُ لِلْأحْكَامِ الْقُرْآنِ لِلْإمَامِ الْقُرْطُبِي"],["(145) اللهُ سُبحَانَهُ وَتَعَالَىގެ އިޛްނަފުޅާ ލައިގެން މެނުވީ، މަރުވުމަކީ އެއްވެސް މީހަކަށް އޮތްކަމެއް ނޫނެވެ. އެހެނީ، ކޮންމެ މީހަކަށް ޓަކައި ވެސް، އެ މީހަކު ދުނިޔޭގައި ދިރިހުރުމަށް، اللهُ سُبحَانَهُ وَتَعَالَى މިންވަރުކުރައްވައިފައިވާ އަޖަލު ވަނީ ކަނޑައަޅުއްވައި ލިޔުއްވައިފައެވެ. ވީމާ، އެ އަޖަލު ފުރިހަމަވުމުން އެއްވެސް ލަހެއްފަހެއްނުވެ، ކޮންމެ މީހަކު ވެސް މަރުވާނެތެވެ. އަދި ދުނިޔޭގެ ފޮނިމީރުކަމާއި ލައްޒަތަށް އެދި މަސައްކަތްކުރާ މީހާ ދަންނާށެވެ! ފަހެ، ދުނިޔޭގެ ފޮނިމީރުކަމާއި ލައްޒަތުގެ ތެރެއިން އެ މީހަކަށް ދެއްވުމަށް، ތިމަން إِلٰهُ މިންވަރުކުރައްވައިފައިވާ އެއްޗެއް، އެ މީހަކަށް، ތިމަން إِلٰهُ ދެއްވާހުށީމެވެ.\nއަދި އެ ފަދަ މީހަކަށް އާޚިރަތުގައި ލިބޭނޭ ހަމަ އެއްވެސް ދަރުމައެއް ޘަވާބެއް ނޯންނާނެއެވެ. އަދި އާޚިރަތުގެ ދަރުމައާއި ޘަވާބަށް އެދި މަސައްކަތްކުރާ މީހާ ދަންނާށެވެ! ފަހެ، އެ މީހާ އެ ކަމަކަށް އެދިގެން މަސައްކަތްކޮށްއުޅުނު އާޚިރަތުގެ ދަރުމައާއި ޘަވާބުގެ ތެރެއިން އެ މީހަކަށް ދެއްވުމަށް، ތިމަން إِلٰهُ މިންވަރުކުރައްވައިފައިވާ އެއްޗެއް، އެ މީހަކަށް ދެއްވާހުށީމެވެ.\nއަދި ދުނިޔޭގެ ދިރިއުޅުމުގައި ވެސް އެ މީހަކަށް ދެއްވުމަށް، ތިމަން إِلٰهُ ކަނޑައަޅުއްވައި މިންވަރުކުރައްވައިފައިވާ އެއްޗެއް، އެ މީހަކަށް، ތިމަން إِلٰهُ ދެއްވާހުށީމެވެ. އަދި، ތިމަން إِلٰهُގެ އަމުރުފުޅުތަކަށް ކިޔަމަންތެރިވެ، ތިމަން إِلٰهُގެ މަގުގައި ޖިހާދުކޮށް، ތިމަން إِلٰهއަށް ޝުކްރުވެރިވާ ކޮންމެ މީހަކަށްމެ، ނިކަންހުރެ، ތިމަން إِلٰهُ ހެޔޮ ޖަޒާ ދެއްވާހުށީމެވެ.[75] ","[75] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(146) އިސްވެދިޔަ ނަބިއްޔުންގެ ތެރެއިން އެތައްއެތައް ނަބިއްޔުންނަކާ އެކު، އެ ނަބިއްޔުންގެ އަޞްޙާބުންގެ ނުހަނު ގިނަ ލަޝްކަރުތައް ވަނީ، اللهُ سُبحَانَهُ وَتَعَالَىގެ މަގުގައި ޖިހާދުކުރައްވައިފައެވެ. އަދި އެ ޖިހާދުގައި އެ ނަބިއްޔުންގެ އެތައް އަޞްޙާބުންނެއް ޝަހީދުވެ، އެތައް އަޞްޙާބުންނެއް ޒަޚަމްވެގެން ދިއުމާ އެކު ވެސް، ދެން ތިއްބެވި އަޞްޙާބުންގެ ހިތްވަރުފުޅު ބަލިވެފައެއް ނުވެއެވެ. އަދި، ދީނުގެ ދުޝްމަނުންގެ ކުރިމަތީގައި ދެރަވެވަޑައިގެން ނިކަމެތިކަމެއް ދައްކަވައިފައެއް ވެސް ނުވެއެވެ. އަދި އެބައިމީހުންނަށް ކިޔަމަންވެވަޑައިގެންފައެއް ވެސް ނުމެވޭމެއެވެ.\nއަދިކިއެއްތަ! ކެތްތެރިކަމާ އެކު، ސާބިތުވެވަޑައިގެން ތިއްބަވައި، ދީނުގެ ދުޝްމަނުންނާ، އެ އަޞްޙާބުން ހަނގުރާމަކުރެއްވިއެވެ. އެހެނީ، އެ އަޞްޙާބުން ޖިހާދުކުރެއްވީ، اللهُ سُبحَانَهُ وَتَعَالَىގެ މަގުގައި، އެ إِلٰهُގެ ކަލިމަފުޅު މަތިވެރިކުރެއްވުމަށް ޓަކައެވެ. ހަމަކަށަވަރުން، އެ ފަދަ ކެތްތެރީންދެކެ، اللهُ سُبحَانَهُ وَتَعَالَى ލޯބިވެވޮޑިގެންވެތެވެ.[76] ","[76] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(147) އަދި ހަނގުރާމައިގެ އެ ފަދަ ބިރުވެރި ވަގުތުތަކުގައި ވެސް، ކާފިރުންނާ ހަނގުރާމަކުރެއްވުންމަތީ ކެތްތެރިވެ ސާބިތުވެ ތިއްބެވުމާ އެކު، އަންނަނިވި ފަދައިން ދުޢާކުރައްވައި، اللهُ سُبحَانَهُ وَتَعَالَىގެ ޙަޟްރަތުގައި ދެންނެވުން ފިޔަވައި އެހެން ބަސްފުޅެއް، އެ ނަބިއްޔުންގެ އަޞްޙާބުންގެ ދޫފުޅުން ވިދާޅުވެފައެއް ނުވެއެވެ. އޭ އަޅަމެންގެ ވެރި إِلٰهއެވެ! އަޅަމެންނަށް ކުރެވިފައިވާ ފާފަތައް އަޅަމެންނަށް ފުއްސަވައިފާނދޭވެ!\nއަދި ދީނުގައި ކަނޑައެޅިގެންވާ ކަންތައްތައް ކުރުމުގައި ކުޑަވެސް ފަރުވާކުޑަކުރުމެއް އަދި ހައްދުފަހަނަޅައި ދިޔުމެއް އަޅަމެންގެ ކިބައިން އިސްވެ ގޮސްފައި ވަނީ ނަމަ، އެ ކަމުގެ\nފާފަ ވެސް އަޅަމެންނަށް ފުއްސަވައިފާނދޭވެ! އަދި، އިބަ إِلٰهُގެ ދުޝްމަނުންނާ ކުރެވޭ ހަނގުރާމަތަކުގައި، ހަނގުރާމައިގެ މައިދާނުގައި އަޅަމެންގެ ފައިތިލަތައް ސާބިތުކޮށްދެއްވައިފާނދޭވެ! އަދި، އިބަ إِلٰهގެ އެއްކައުވަންތަކަމަށް އިންކާރުކޮށް، އިބަ إِلٰهُ ފޮނުއްވި ނަބިއްޔުންނާ ދެކޮޅުވެރިވެ ހަނގުރާމަކުރާ ކާފިރުންގެ މައްޗަށް، އަޅަމެންނަށް ނަޞްރާއި ފަތަޙަދެއްވައިފާނދޭވެ![77] ","[77] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(148) ދެންފަހެ، އެ ފަދަ ކެތްތެރީންނަށް، اللهُ سُبحَانَهُ وَتَعَالَى ދުނިޔޭގައި ވެސް އެ ކަމުގެ ހެޔޮ ޖަޒާ ދެއްވައި، ދީނުގެ ދުޝްމަނުންގެ މައްޗަށް، އެ އަޞްޙާބުންނަށް ނަޞްރާއި ފަތަޙަދެއްވައި، ބާރުވެރިކުރައްވައި، ބިމުގައި އެ ބޭފުޅުންނަށް ގަދަކަން ދެއްވިއެވެ.\nއަދި އާޚިރަތް ދުވަހުން، اللهُ سُبحَانَهُ وَتَعَالَى އެބައިމީހުންނާމެދު ރުހިވޮޑިގަންނަވައި، ބޮޑުވެގެންވާ ދަރުމައާއި ގިނަގުނަ ޘަވާބުދެއްވައި، އަބަދުގެއަބަދަށް ދެމިތިބުމަށް ޓަކައި، ނިޢުމަތްތަކުން ފުރިގެންވާ ސުވަރުގެތަކަށް އެ އަޞްޙާބުން ވައްދަވާނެތެވެ. އަދި، اللهُ سُبحَانَهُ وَتَعَالَىއަށްކުރާ ހުރިހައި އަޅުކަމެއް، އެ އަޅުކަމެއް ކުރާން އަންގަވައިފައިވާ ގޮތަށް ރަނގަޅަށްކޮށް، ޚަލްޤުތަކުންނާ އެކު ކުރާ ހުރިހައި މުޢާމަލާތެއްގައިމެ، ރިވެތި ގޮތުގައި ކަންތައްތައްކޮށް އިޙްސާންތެރިވާ މީހުންދެކެ، އެ إِلٰهُ ލޯބިވެވޮޑިގެންވެތެވެ.[78] ","[78] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(149) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިމަން اللهُގެ إِلٰهُ ވަންތަކަމާއި ދެކޮޅުހަދައި، ތިމަން إِلٰهُ ފޮނުއްވި ރަސޫލުންނަށް އީމާންނުވާ، ޔަހޫދީންނާއި، ނަޞާރާއިންނާއި، މުނާފިޤުންނާއި، މުޝްރިކުންކުރާ އަމުރުތަކަށް ތިޔަބައިމީހުން ކިޔަމަންނުވާށެވެ! އަދި އެބައިމީހުން މަނާކުރާ ކަންތައްތަކަށް ވެސް ތިޔަބައިމީހުން ކިޔަމަންނުވާށެވެ! އަދި އެ ޔަހޫދީންނާއި، ނަޞާރާއިންނާއި، މުނާފިޤުންނާއި، މުޝްރިކުންނަށް ތިޔަ މުއުމިނުން ކިޔަމަންވެ، އެބައިމީހުން އަމުރުކުރާ ކަންތައްތަކަކީ، ރަނގަޅު ކަންތައްތައް ކަމުގައި ތިޔަބައިމީހުން ޤަބޫލުކޮށް އަދި އެބައިމީހުން މަނާކުރާ ކަންތައްތަކަކީ ނުކޮށް ދޫކޮށްލާންޖެހޭ ކަންތައްތަކެއް ކަމުގައި ތިޔަބައިމީހުން ޤަބޫލުކުރަނީ ނަމަ، ޙައްޤު ދީނުން ތިޔަބައިމީހުން ބޭރުކޮށް، އަލުން އަނބުރާ ކާފިރުކަމުގެ ތެރެއަށް، ތިޔަ މުސްލިމުން ގެންގޮސްފާނެތެވެ.\nފަހެ އޭރުން، ދުނިޔެއާއި އާޚިރަތުގައި ފައުޅުވެގެންވާ ގެއްލުމާއި ހަލާކު ތިޔަބައިމީހުންނަށްލިބި، ގެއްލެނިވެގެންވާ ބަޔަކު ކަމުގައި ތިޔަބައިމީހުން ވެދާނެތެވެ.[79] \nދަންނާށެވެ! އުޙުދު ހަނގުރާމައިގެ ދުވަހު، މުސްލިމުންގެ ލަޝްކަރު ބަލިވި ވަގުތު، މުނާފިޤުންގެ ރައީސު عَبْدُ اللهِ بْنُ أُبَيِّ بْنِ سَلُولُ މެދުވެރިކޮށް، أَبُو سُفْيَانُގެ ކިބައިން އަމާން ލިބިގަތުމުގެ އެދުން، މުއުމިނުންގެ ތެރެއިން ބަޔަކު ފައުޅުކޮށް އުޅުނު ހިނދު، އެ ކަމާ ގުޅޭ ގޮތުން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[80] ","[79] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة الْعَرَبِيَّةِ السُّعُودِيَّة بِالْمَمْلَكَةِ\n[80] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(150) އޭ މުއުމިނުންނޭވެ! ތިޔަބައިމީހުން ކާފިރުންނަށް ކިޔަމަންވި ކަމުގައި ވިއަސް، އެބައިމީހުންނަކީ ފަހަރެއްގައި ވެސް ތިޔަބައިމީހުންނަށް ނަޞްރުދީ އެހީތެރިވާނޭ ބަޔަކު ނޫނެވެ. އަދި ކިއެއްތަ! ތިޔަބައިމީހުންނަށް އެހީތެރިވެވޮޑިގަންނަވައި ތިޔަބައިމީހުންގެ ދުޝްމަނުންގެ މައްޗަށް ތިޔަބައިމީހުންނަށް ނަޞްރުދެއްވާ ފަރާތަކީ، ހަމައެކަނި، اللهُ سُبحَانَهُ وَتَعَالَىއެވެ.\nއަދި ތިޔަބައިމީހުންނަށް ހުރިހައި އެހީއަކާއި ނަޞްރެއް ދެއްވާ އޯގާވަންތަ އަދި ހެޔޮ ފަރާތަކީ، އެ إِلٰهއެވެ. ވީމާ، އެ إِلٰهُގެ އެހީތެރިވަންތަކަމާއި ނަޞްރު ފިޔަވައި އެހެން އެއްވެސް ފަރާތެއްގެ އެހީއާއި ނަޞްރު ތިޔަބައިމީހުންނަކަށް ބޭނުމެއްނުވެއެވެ. ކަން މިހެން ހުރިއިރު، ތިޔަބައިމީހުން، އެ إِلٰهއަށް ކިޔަމަންތެރިވެ، އެ إِلٰهُގެ ޙަޟްރަތުން އެހީއާއި މަދަދަށް އެދޭށެވެ![81] ","[81] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(151) اللهُ سُبحَانَهُ وَتَعَالَى ފިޔަވައި އެހެން އެއްވެސް ފަރާތަކަށް އަޅުކަންކުރުން ޙައްޤުވެގެންވާ ކަމުގެ މައްޗަށް، ދަލީލުކުރަނިވި އެއްވެސް ޙުއްޖަތެއް އަދި ބުރުހާނެއް ވިއަސް، اللهُ سُبحَانَهُ وَتَعَالَى ބާވައިލައްވައިފައެއް ނުވެއެވެ. ކަން މިހެން ހުރިއިރު، اللهُ سُبحَانَهُ وَتَعَالَىއަށް ކުރެވޭ އަޅުކަމުގައި، ބާޠިލު إِلٰهُންތައް ބައިވެރިކޮށް ޝިރްކުކޮށް އުޅުނު ކަމަށް ޓަކައި، ކާފިރުންގެ ހިތްތަކަށް، ތިމަން إِلٰهُ ނުހަނު ބޮޑު ބިރުވެރިކަން ވައްދަވާހުށީމެވެ. އެހެންކަމުން، ދުނިޔޭގައި އެބައިމީހުން ވާހުށީ، މުއުމިނުންދެކެ ނުހަނު ބިރުގަންނަ ބަޔަކު ކަމުގައެވެ.\nއަދި ކާފިރުންގެ ކިބައިގައި ހުރި އަނިޔާވެރިކަމާއި ދެކޮޅުވެރިކަމުގެ ސަބަބުން، އާޚިރަތުގައި އެބައިމީހުން ތިބެނިވި ތަނަކީ ނަރަކައެވެ. އަދި، اللهُ سُبحَانَهُ وَتَعَالَىއާ އެހެން ފަރާތްތައް ބައިވެރިކޮށް ޝިރްކުކޮށް، މުއުމިނުންނާ ހަނގުރާމަކުރާ އަނިޔާވެރީން ވަދެ ތިބުމަށް ޓަކައި ތައްޔާރުކުރެއްވިފައިވާ ތަނަކީ ނަރަކައެވެ. އެއީ، ހައުދަހައިވާ ނުބައިކަން ބޮޑުވެގެންވާ ތަނެކެވެ![82] ","[82] تَفْسِيرُ تَيْسِيرِ الْكَرِيمِ الرَّحْمنِ لِلْإمَامِ عَبْدِ الرَّحْمَنِ السَّعْدِي"],["(152) އޭ މުއުމިނުންނޭވެ! ހަމަކަށަރުން، ތިޔަބައިމީހުންނަށް ދެއްވުމަށް، اللهُ سُبحَانَهُ وَتَعَالَى ވަޢުދުކުރެއްވި ނަޞްރާއި ފަތަޙަދެއްވައި، ތިޔަބައިމީހުންނަށް، އެ إِلٰهُ ކުރެއްވި ވަޢުދުފުޅު ފުއްދަވައިދެއްވައި ތެދުކޮށް ދެއްކެވިއެވެ. އެ ނަޞްރާއި ފަތަޙަ، ތިޔަބައިމީހުންނަށް، اللهُ سُبحَانَهُ وَتَعَالَى ދެއްކެވީ، އުޙުދު ހަނގުރާމައިގެ ދުވަހު، އެ إِلٰهُގެ އިޛުނަފުޅާލައިގެން، ތިޔަބައިމީހުން ކާފިރުންނާ ހަނގުރާމަކޮށް އެބައިމީހުން ޤަތުލުކުރަމުން ގެންދިޔަ ހިނދުގައެވެ.\nއެހެންނަމަވެސް، ތިޔަބައިމީހުން އެދުނު ނަޞްރާއި ފަތަޙަ، ތިޔަބައިމީހުންނަށް، ތިމަން إِلٰهُ ދެއްކެވުމަށް ފަހު، ތިޔަބައިމީހުންގެ ތެރެއިން ބަޔަކު ދުނިޔެދެކެ ލޯބިވެ، ޣަނީމާ މުދަލަށް ދަހިވެތިވެ، ރަސޫލާ އެންގެވި އެންގެވުމާއިމެދު ތިޔަބައިމީހުންގެ މެދުގައި، ދެބަސްވުން އުފެދުނު ހިނދު، ތިޔަބައިމީހުންގެ ލަޝްކަރުގެ ތެރެއަށް ފިނޑިކަމާއި، ނިކަމެތިކަމާއި، ބައިބައިވުން ވެރިވެ، ތިޔަބައިމީހުންނަށް ނުހަނު ބޮޑެތި ގެއްލުންތައް ލިބި، ވަރަށް ވެސް ދެރަ ގޮތްތައް މެދުވެރިވިއެވެ. اللهُ سُبحَانَهُ وَتَعَالَى އެ ކަން އެ ގޮތަށް މިންވަރުކުރެއްވީ، ރަސޫލާގެ އަމުރުފުޅާ ތިޔަބައިމީހުން ޚިލާފުވެ، އެ إِلٰهއަށް އުރެދުމުގެ ސަބަބުންނެވެ.\nޝައްކެއްނެތެވެ. އުޙުދު ހަނގުރާމައިގައި ތިޔަބައިމީހުންނަށް ނަޞްރާއި ފަތަޙަލިބުނުއިރު، ޣަނީމާ މުދަލަށް އެދިގެން ތިބި ބަޔަކު ތިޔަބައިމީހުންގެ ތެރޭގައި ވިއެވެ. އަދި އާޚިރަތް އެދިގެން ޖިހާދުކުރަމުން ގެންދިޔަ ބަޔަކު ވެސް ތިޔަބައިމީހުންގެ ތެރޭގައި ވިއެވެ. ދެން، ރަސޫލާގެ އަމުރުފުޅާ ޚިލާފަށް އަޞްޙާބުންގެ މެދުގައި ދެބަސްވުން އުފެދި، ފިނޑިވެގެން ދިއުމުގެ ނަތީޖާ ތިޔަބައިމީހުންނަށް ދެއްކެވުމަށް ޓަކައެވެ.\nއަދި ދުނިޔެއެދޭ މީހުންނާއި އާޚިރަތްއެދޭ މީހުން ވަކިކުރައްވައި، ފައުޅުކުރައްވައި، ތިޔަބައިމީހުންގެ ގޮތް ބެއްލެވުމަށް ފަހު، އެ ކާފިރުންގެ ކިބައިން ތިޔަބައިމީހުން ދުރުކުރައްވައި އެއްކިބާކުރެއްވިއެވެ. އެއަށްފަހު، ތިޔަބައިމީހުންގެ ކުށް ތިޔަބައިމީހުންނަށް ވިސްނި، ރަސޫލާގެ ގޮވައިލެއްވުމަށް އިޖާބަދީ، ހަނގުރާމައިގެ މައިދާނަށް ތިޔަބައިމީހުން އަލުން އެނބުރި އައުމުން، ތިޔަ މުއުމިނުންނަށް ކުރެވުނު ކުށް، ތިޔަބައިމީހުންނަށް، اللهُ سُبحَانَهُ وَتَعَالَى ޢަފޫކުރައްވައި މާފުކުރެއްވި ކަން ކަށަވަރެވެ. اللهُ سُبحَانَهُ وَتَعَالَىއީ، މުއުމިނުންގެ މައްޗަށް ނުހަނު އޯގާވަންތަ، ދަރުމަވަންތަކަމުގެ ވެރި ދީލަތިވަންތަ إِلٰهއެވެ.[83] \nދަންނާށެވެ! އުޙުދު ހަނގުރާމައިގެ ދުވަހު، ފަރުބަދަމަތީގައި ބައިތިއްބެވި ސަޙާބީންނަށް ރަސޫލާ އަމުރުކުރެއްވީ، އެއްވެސް ޙާލެއްގައި އެ ސަޙާބީއަކު ހުންނެވި ތަން ދޫނުކުރެއްވުމަށެވެ. ނަމަވެސް، މުސްލިމުންނަށް ނަޞްރާއި ފަތަޙަލިބި، އެބައިމީހުން ޣަނީމާ މުދައު އެއްކުރާތަން ފަރުބަދަމަތީގައި ތިއްބެވި ސަޙާބީންނަށް ފެނިވަޑައިގަތުމުން، އޭގެތެރެއިން ބައެއް ސަޙާބީން ވިދާޅުވިއެވެ. މިހާރު އަހުރެމެން ފަރުބަދަމަތީގައި ތިބުމުގެ ބޭނުމެއް ނެތެވެ.\nއަދި ފަރުބަދަމަތީން ފައިބައި ޣަނީމާ މުދައު އެއްކުރާ މީހުންނާ އެކުގައި އެ މުދައު އެއްކުރާން ދިއުމަކީ، އެއްވެސް ބިރެއް އޮތް ކަމެއް ނޫނެވެ. އެހެން ވިދާޅުވުމުން، ދެން ތިއްބެވި ޞަޙާބީން ވިދާޅުވިއެވެ. ރަސޫލާ އަޅުގަނޑުމެންނަށް އަމުރުކުރައްވައިފައި ވަނީ، އެއްވެސް ޙާލެއްގައި ފަރުބަދަމަތީން ފައިބައިގެން ނުގޮސް މި ތާނގައި ސާބިތުވެ ތިބުމަށެވެ. ވީމާ، ކޮންމެ ގޮތަކަށް ކަންތައްތައް ހިނގި ކަމުގައި ވިއަސް އަޅުގަނޑުމެން ފަރުބަދަމަތީން ފައިބައިގެނެއް ނުވާނެއެވެ.\nކޮންމެއަކަސް، ފަރުބަދަމަތީގައި ތިއްބެވި އަޞްޙާބުންގެ މެދުގައި ދެކެވުނު ވާހަކަތަކަށް ފަހު، އެ ތާނގައި ތިއްބެވި ބައެއް އަޞްޙާބުން ރަސޫލާގެ އަމުރުފުޅާއި ޚިލާފުވެވަޑައިގެން، ރަސޫލާ އެ ބޭފުޅުން ބައިތިއްބެވި ތަންތަން ދޫކުރެއްވުމުގެ ސަބަބުން، އެ ކަމަކަށް މުސްލިމުން ލޯބިކުރި ނަޞްރާއި ފަތަޙަ އެބައިމީހުންނަށް ލިބުމަށްފަހު، އެ ކަން އެބައިމީހުންގެ އަތުން އެ ވަގުތު ބީވެގެން ދިޔައެވެ.\nނަމަވެސް، ރަސޫލާގެ ގޮވައިލެއްވުމަށް ބައެއް އަޞްޙާބުން އެނބުރި މައިދާނަށް ވަޑައިގެން ރަސޫލާގެ އަރިހުގައި ހަނގުރާމައިގެ މައިދާނުގައި ސާބިތުވެ ތިއްބެވިއެވެ. ޝައްކެއްނެތެވެ. ބަޔާންވެދިޔަ ޙާދިޘާ، މުސްލިމުންނަށް، اللهُ سُبحَانَهُ وَتَعَالَى މެދުވެރިކުރެއްވީ، އެބައިމީހުން އިމްތިޙާނުކުރެއްވުމުގެ ގޮތުންނެވެ. އަދި އެ ޙާދިޘާއިން އެބައިމީހުން ޢިބްރަތްލިބިގަތުމަށް ޓަކައި ވެސް މެއެވެ.[84] \nމި އާޔަތް ބާވައިލެއްވުނު ސަބަބެއް ކަމުގައި ރިވާވެފައި ވެއެވެ. އުޙުދު ހަނގުރާމައިގެ ދުވަހު، މުސްލިމުންނަށް އެ ދިމާވި ކަންތައްތައް ދިމާވުމަށް ފަހު، رَسُولُ اللهِ ﷺ މަދީނާއަށް އެނބުރި ރުޖޫޢަވެވަޑައިގަތުމުން، ބައެއް އަޞްޙާބުން ވިދާޅުވި ކަމުގައި ވެއެވެ. ހަމަކަށަވަރުން، ތިމަންމެންނަށް ނަޞްރާއި ފަތަޙަދެއްވާނޭ ކަމަށް، اللهُ سُبحَانَهُ وَتَعَالَى ވަޢުދުކުރައްވައިފައި ވަނިކޮށް، ތިމަންމެން ބަލިވެ، މި ފަދަ ގޮތެއް ތިމަންމެންނަށް މި ދިމާވީ ކޮން ފަރާތަކުންހެއްޔެވެ؟ ދެން، އެ އަޞްޙާބުންގެ އެ ބަސްފުޅާ ގުޅިގެން މި އާޔަތް ބާވައިލެއްވިއެވެ.\nއަދި އެ ކަން އެ ގޮތަށް އެ މެދުވެރިވީ، މުސްލިމުންގެ ތެރެއިން، އުޙުދު ފަރުބަދަ މަތީގައި ތިބި ދުނިއުކާ މީހުންގެ ތެރެއިން ބައެއްގެ ހިތްތަކަށް ދުނިޔެވީ ބޭނުންތައްވަދެ، ޣަނީމާ މުދަލަށް ދަހިވެތިވެ، ރަސޫލާ އެންގެވި އެންގެވުމާއި ޚިލާފުވެ، އެބައިމީހުންގެ މެދުގައި ދެބަސްވުން އުފެދުމުގެ ސަބަބުން ކަން، މި އާޔަތުގައި، اللهُ سُبحَانَهُ وَتَعَالَى އެންގެވިއެވެ.[85] ","[83] تَفْسِيرُ جَامِعِ الْبَيَانِ لِلْإمَامِ مُحَمَّدِ بنِ جَرِيرِ الطَّبَرِي وَتَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي\n[84] الْجَامِعُ لِلْأحْكَامِ الْقُرْآنِ لِلْإمَامِ الْقُرْطُبِي\n[85] أَسْبَابُ النُّزُولِ لِلْإمَامِ الْوَاحِدِي"],["(153) އޭ މުއުމިނުންނޭވެ! رَسُولُ اللهِ ﷺގެ އަމުރުފުޅާ ޚިލާފުވުމުގެ ސަބަބުން، އުޙުދު ހަނގުރާމައިގެ ދުވަހު ތިޔަބައިމީހުންނަށް ނުހަނު ބޮޑެތި ގެއްލުންތައް ލިބި ވަރަށްވެސް ދެރަ ގޮތްތައް މެދުވެރިވިއެވެ. އެ ގޮތްތައް މެދުވެރިވުމުން ތިޔަބައިމީހުންނަށް ލިބުނު ޙައިރާންކަމާއި، ބިރުވެރިކަމާއި، ހިތާމައިގެ ބޮޑުކަމުން، ރަސޫލާއަަށް ވެސް އަދި އެހެން މީހަކަށް ވެސް ވީގޮތެއް ބެލުމެއް ނެތި، ތިޔަބައިމީހުންގެ ފަހަތަށް، އެ ރަސޫލާ ދޫކޮށްލީމުއެވެ.\nއަދި ދުޝްމަނުންނަށް ފިލުމަށް ޓަކައި ދުވެ، ތިޔަބައިމީހުން ފަރުބަދަ މައްޗަށް އަރައި، ހަނގުރާމައިގެ މައިދާނާ ދުރަށްދިޔަ ވަގުތު، ކަން ހިނގިގޮތް ތިޔަބައިމީހުން ހަނދުމަކުރާށެވެ! އެ ވަގުތު، ހަނގުރާމައިގެ މައިދާނުގައި، رَسُولُ اللهِ ﷺ ސާބިތުވެވަޑައިގެން ހުންނަވައި، ތިޔަބައިމީހުންގެ ފަހަތުން ތިޔަބައިމީހުންނަށް ގޮވައިލައްވަމުން ގެންދެވިއެވެ. އޭ اللهُގެ އަޅުތަކުންނޭވެ! ތިމަން ރަސޫލާގެ އަރިހަށް ތިޔަބައިމީހުން އަންނާށެވެ!\nނަމަވެސް، އެ ރަސޫލާގެ ގޮވައިލެއްވުމަށް އިޖާބަނުދީ، އެ ރަސޫލާގެ އަމުރުފުޅާ ޚިލާފުވެ، އެ ރަސޫލާގެ ހިތްޕުޅަށް ދަތިވާ ގޮތަށް ތިޔަބައިމީހުން ކަންތައް ކުރުމުގެ ސަބަބުން، اللهُ سُبحَانَهُ وَتَعَالَى ތިޔަބައިމީހުންގެ ހިތަށް ހިތާމައާއި ބިރުވެރިކަން ވައްދަވައި، ތިޔަބައިމީހުންނަށް ހިތާމައިގެ މައްޗަށް ހިތާމަ ޖެއްސެވިއެވެ. އަދި އެ ފަދަ ބޮޑު ހިތާމައާއި ބިރުވެރިކަން ތިޔަބައިމީހުންގެ ހިތަށް، އެ إِلٰهُ ވެއްދެވީ، ޣަނީމާ މުދައު ގެއްލުނުކަމާއި ހަނގުރާމައިގައި ނަޞްރުނުލިބުނު ކަމާމެދު، ތިޔަބައިމީހުން ހިތާމަ ނުކުރުމަށް ޓަކައެވެ.\nޝައްކެއްނެތެވެ. ހިތާމައާއި ބިރުވެރިކަން ހިތަށް ވަނުމަކީ، ކުށްތަކާއި ފާފަތައް ފޮހެވޭ ކަމެކެވެ. ފަހެ، اللهُ سُبحَانَهُ وَتَعَالَىއީ، ތިޔަބައިމީހުންކުރާ ހުރިހައި ކަމެއްގެ ޚަބަރު މޮޅަށް ދެނެވޮޑިގެންވާ إِلٰهއެވެ. ވުމާއެކު، ތިޔަބައިމީހުންކުރާ ކަންތައްތަކާއި ތިޔަބައިމީހުންގެ ހިތުގައިވާ ނިޔަތް، އެ إِلٰهއަށް ފޮރުވި ވަންހަނާވެގެނެއް ނުވެއެވެ.\nދަންނާށެވެ! އުޙުދު ހަނގުރާމައިގެ ދުވަހު، މުސްލިމުންނަށް ނުހަނު ބޮޑެތި ގެއްލުންތައް ލިބި، ވަރަށް ވެސް ދެރަ ގޮތްތައް މެދުވެރިވެ، ޣަނީމާ މުދައު ގެއްލި، އެތައް އަޞްޙާބުންނެއް ޝަހީދުވުމަށް ފަހު، رَسُولُ اللهِ ﷺ ޝަހީދުވެއްޖެ ކަމަށް ފެތުރިގެންދިޔަ ޚަބަރެއްގެ ސަބަބުން، މުސްލިމުންނަށް ނުހަނު ބޮޑު ހިތާމަ ލިބުނެވެ. ނަމަވެސް، ފަހުން އެ ފެތުރުނު ޚަބަރަކީ ދޮގު ޚަބަރެއްކަމާއި، ރަސޫލާ ޝަހީދުނުވާކަން މުސްލިމުންނަށް އެނގުމުން އެބައިމީހުންނަށް ލިބުނު ހިތާމަ މުޅީން ފިލައިގެން ދިޔައެވެ.[86] އަދި އުޙުދު ހަނގުރާމައިގެ ދުވަހު، ކީރިތި ރަސޫލާގެ އަރިހުގައި ހަނގުރާމައިގެ މައިދާނުގައި ޘާބިތުވެވަޑައިގެން ތިއްބެވި ހިތްވަރުގަދަ އަބްޠާލުންގެ ތެރޭގައި أَنَسُ بْنُ مَالِكٍ رَحِمَهُمَا اللَّهُގެ ބޮޑުބޭބޭފުޅު أَنَسُ بْنُ النَّضَر رَحِمَهُمَا اللَّهُ ހިމެނިވަޑައިގަތެވެ.\nއެ ދުވަހު މުސްލިމުން ބަލިވުމަށް ފަހު، رَسُولُ اللهِ ﷺ ޝަހީދުވެއްޖެ ޚަބަރު މުނާފިޤުން ފެތުރުމުން، اللهُ سُبحَانَهُ وَتَعَالَىގެ ޙަޟްރަތުގައި أَنَسُ بْنُ النَّضَر رَحِمَهُمَا اللَّهُ ދެންނެވި ކަމުގައި ވެއެވެ. ”އޭ މަތިވެރިވަންތަ اللهއެވެ. މިއަދު މުސްލިމުން އެ ކުރި ކަންތައްތަކާމެދު، އިބަ إِلٰهُގެ ޙަޟްރަތުގައި މި އަޅާ ޢުޛުރުދަންނަވަމެވެ. އަދި މުޝްރިކުން އެ ކުރި ކަންތައްތަކުން މި އަޅާ ބަރީއަވަމެވެ.“ މި ފަދައިން ވިދާޅުވުމަށް ފަހު، ކުރިއަށް ނުކުމެވަޑައިގަތް ތަނާހެން، سَعْدُ بْنُ مُعَاذٍ رَحِمَهُمَا اللَّهُއާ ބައްދަލުވެވަޑައިގަތެވެ. އެ ހިނދު سَعْدއަށް ވިދާޅުވިއެވެ.\n”އޭ سَعْدއެވެ! ތިބާ، ތިޔަ ވަޑައިގަންނަވަނީ ކޮން ތާކަށްތޯއެވެ؟ اللهُ سُبحَانَهُ وَتَعَالَى ގަންދީ ދަންނަވަމެވެ. ހަމަކަށަވަރުން، އުޙުދު ފަރުބަދައަށްވުރެން ވެސް މާކައިރީން ސުވަރުގޭގެ ވަސް އަޅުގަނޑަށް ލިބެމުން ދާ ކަން ކަށަވަރެވެ.“ މި ފަދައިން ވިދާޅުވުމަށް ފަހު، ޝަހީދުވެވަޑައިގެންފުމަށް ދާނދެން ހަނގުރާމަކުރެއްވިއެވެ. އަދި އެ ދުވަހު ޝަހީދުވި އަޞްޙާބުން ހޯއްދަވަމުން ގެންދެވިއިރު، أَنَسُ بْنُ النَّضَر رَحِمَهُمَا اللَّهُގެ ހަށިކޮޅަށް އަރައިފައިހުރި ތީރުތަކާއި ކަނޑި އެތިފަހަރުތަކާއި ލޮންސި އެތިފަހަރުތައް ގިނަވެފައި، ނޭފަތްޕުޅާއި ކަންފަތްޕުޅު ކަނޑައިފައި ވުމުގެ ސަބަބުން، أَنَسُގެ އުޚްތާއަށް މެނުވީ، އެއީ ކޮން ބޭފުޅަކުކަން ވަކިކުރައްވާކަށް އެނގިވަޑައެއް ނުގަތެވެ.\nއެ ކަމަނާއަށް ވެސް، އެއީ އެ ކަމަނާގެ އަޚު أَنَسُ ކަން އެނގިވަޑައިގެންނެވީ، أَنَسُގެ އިނގިލިފުޅުތަކުގެކުރި ބެެއްލެވުމުންނެވެ. ރިވާވެގެންވާ ގޮތުގައި، އަށްޑިހަ އެތައް އެތިފަހަރެއް، أَنَسُގެ ހަށިކޮޅަށް އެ ދުވަހު އަރައިފައި ހުއްޓެވެ.[87] މި ޙާދިޘާއިން އެނގެނީ، ކީރިތި ރަސޫލާގެ އަޞްޙާބުން، އިސްލާމް ދީނާއި އެ ދީނުގެ ނަބިއްޔާ ދިފާޢުކުރެއްމުގައި، އެ އަޞްޙާބުންގެ ޖާނުން ފިދާވެވަޑައިގެންނެވި މިންވަރެވެ.","[86] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[87] صَحِيحُ الْجَامِعِ لِلْإمَامِ الْبُخَارِي"],["(154) ދެން، ތިޔަބައިމީހުންނަށް ލިބުނު ހިތާމައާއި މޮޅިވެރިކަމަށް ފަހު، ތިޔަބައިމީހުންގެ ތެރޭގައިވާ އިޚްލާޞްތެރިކަމާއި ޔަޤީންކަމުގެ އަހްލުވެރި މުއުމިނުންގެ މައްޗަށް، اللهُ سُبحَانَهُ وَتَعَالَى ބެހެއްޓެވި އޯގާވަންތަކަމާއި ރަޙްމަތްވަންތަކަމުން، އެބައިމީހުންގެ ހިތްތަކަށް ހަމަޖެހުން ލިބުމަށް ޓަކައި، اللهُ سُبحَانَهُ وَتَعَالَىގެ ޙަޟްރަތުން އެބައިމީހުންގެ މައްޗަށް އަމާންކަން ބާއްވައިލެއްވުމުން، އެބައިމީހުންގެ ގާތަށް އައީ މަޑު ނިދިޖެހުމެކެވެ. އެ ހިނދު، ތިޔަބައިމީހުންގެ ތެރޭގައި ތިބި އިޚްލާޞްތެރިކަން ބަލިކަށި މީހުންގެ ކަންތައްތައް ހިނގައިދިޔަ ގޮތާމެދު ދަންނާށެވެ! އެބައިމީހުންގެ ހުރިހައި ފިކުރަކާއި ވިސްނުމެއް ހުރީ، ހަމައެކަނި އެބައިމީހުންގެ އަމިއްލަ ނަފްސު ސަލާމަތްކުރުމާ މެދުގައެވެ.\nއެހެންކަމުން، އެބައިމީހުންގެ ޢަޒުމް ބަލިކަށިވެ، އިސްލާމް ދީން އައުމުގެ ކުރީގައި، ޖާހިލިއްޔަ ޒަމާނުގެ މީހުން ހީކޮށް އުޅުނު ފަދަ ޙައްޤުނޫން ކުށް ހީކުރުންތައް، اللهُ سُبحَانَهُ وَتَعَالَىއާމެދު އެބައިމީހުންގެ ހިތްތަކަށްވަދެ، ގިނަގުނަ ޝަކްވާތައް އެބައިމީހުންގެ ހިތްތަކުގައި އުފެދި، އިސްލާމް ދީނާއި އެ ދީނައިގެން ފޮނުއްވުނު ރަސޫލާއާމެދު، ނުބައި ހީކުރުންތައް އެބައިމީހުން ހީކުރި މެއެވެ. އަދި ނަބީކަމާއި ރަސޫލުކަން ޚަތިމުކުރެއްވި ސާހިބާ، مُحَمَّدُ ﷺގެ މައްޗަށް، اللهُ سُبحَانَهُ وَتَعَالَى ބާވައިލެއްވި ދީން، އެ إِلٰهُ ފުރިހަމަނުކުރައްވާނޭ ކަމަށާއި، އެ ދީން ދެމި ނޯންނާނޭ ކަމަށް ވެސް އެބައިމީހުން ހީކުރިއެވެ.\nއެހެންކަމުން، ހަނގުރާމައަށް ނުކުމެވުނުކަމާމެދު ނުހަނު ބޮޑު ހިތާމައާއި ވޭނުގައި ތިބެގެން، رَسُولُ اللهِ ﷺގެ އަރިހުގައި އެބައިމީހުން ދެންނެވިއެވެ. ހަނގުރާމައިގައި ނަޞްރުލިބޭނޭ ކަމަށް، اللهُ سُبحَانَهُ وَتَعَالَىގެ ޙަޟްރަތުން އައިސްފައިވާ ވަޢުދުބަސްފުޅު ފަދަކަންތައްތަކުގެ ތެރެއިން އެއްވެސް ކަމެއް ތިމަންމެންނަށް ލިބޭނޭތޯއެވެ؟ އެބައިމީހުންމި ސުވާލުކުރުމުން، اللهُ سُبحَانَهُ وَتَعَالَى ވަޙީކުރެއްވިއެވެ. އެބައިމީހުންނަށް، އިބަ ރަސޫލާ ވިދާޅުވާށެވެ! ހަމަކަށަވަރުން، ހުރިހައި ކަމެއްމެ މިލްކުވެގެންވަނީ، اللهُ سُبحَانَهُ وَتَعَالَىއަށެވެ. ވުމާއެކު، ތިޔަބައިމީހުން ހަނގުރާމައަށް ނުކުތީ ވެސް އަދި ތިޔަބައިމީހުންނަށް މެދުވެރިވި ކަންތައް މެދުވެރިވީ ވެސް، އެ إِلٰهُގެ ނިޔާފުޅާއި މިންވަރުފުޅުގެ ދަށުންނެވެ.\nޝައްކެއްނެތެވެ. އެބައިމީހުންގެ ގޮތަކީ، އިސްލާމް ދީނާމެދު އެބައިމީހުންގެ ހިތްތަކުގައި އުފެދިފައިވާ ޝައްކުތަކާއި، ޝުބުހަތަކާއި، ހަނގުރާމައަށް ނުކުމެވުނުކަމުގެ ހިތާމައާއި، ވޭން، އެ މުނާފިޤުންގެ ހިތްތަކުގައި ވަންހަނާކޮށް ފޮރުވައި، އެއިން އެއްވެސް ކަމެއް، އިބަ ރަސޫލާއަށް ފައުޅުނުކުރުމެވެ. އަދި އެ ކަން އެ ގޮތަށް ކުރާއިރު، އެބައިމީހުންގެ އެއްބަޔަކު އަނެއް ބަޔަކަށް ބުނެތެވެ. ހަނގުރާމައަށް ނުކުތުމާމެދު ކުޑަވެސް އިޚްތިޔާރެއް ތިމަންމެންނަށް ލިބިގެން ވީނަމަ، ތިމަންމެންގެ ތެރެއިން އެއްވެސް މީހަކު މި ތާނގައި ޤަތުލެއް ނުވީހެވެ.\nއޭ ރަސޫލާއެވެ! އެ ފަދަ ވާހަކަތައް ދައްކައި އުޅޭ މީހުންނަށް، އިބަ ރަސޫލާ ވިދާޅުވާށެވެ! ތިޔަބައިމީހުންގެ ގޭގޭގައި ތިޔަބައިމީހުން ތިބި ކަމުގައި ވިއަސް، ތިޔަބައިމީހުންގެ ތެރެއިން ޤަތުލުވުން އެ ބަޔެއްގެ މައްޗަށް، اللهُ سُبحَانَهُ وَتَعَالَى ކަނޑައަޅުއްވައި ލިޔުއްވައިފައިވާ މީހުން، އެބައިމީހުން ޤަތުލުވެގެން ވެއްޓުމަށް، އެ إِلٰهُ ކަނޑައަޅުއްވައި ލިޔުއްވައިފައިވާ ތަންތަނަށް ނުކުންނާނޭކަމީ ކަށަވަރު ކަމެކެވެ. އެހެނީ، މީސްތަކުންގެ އަޖަލު ކަނޑައަޅުއްވައި މިންވަރުކުރެއްވުންވަނީ ހަމައެކަނި، اللهُ سُبحَانَهُ وَتَعَالَىއަށެވެ.\nދަންނާށެވެ! އުޙުދު ހަނގުރާމައިގެ ދުވަހު ހިނގައިދިޔަ ކަންތައްތައް، اللهُ سُبحَانَهُ وَتَعَالَى މެދުވެރިކުރެއްވީ، ތިޔަ މުއުމިނުންގެ ތެރޭގައި ތިބި މުނާފިޤުންގެ ހިތުގައި ފޮރުވައިފައިވާ ޝައްކުތަކާއި ނިފާޤުކަން ފައުޅުކުރައްވައި، ހެޔޮލަފާ މުއުމިނުންނާއި، ނުބައި ނުލަފާ މުނާފިޤުން ވަކިކުރައްވައި، ތިޔަބައިމީހުންގެ ހިތްތަކުގައިވާ ގޮތްތައް ބައްލަވައި އިމްތިޙާނުކުރެއްވުމަށް ޓަކައެވެ. އެއީ، އެބައިމީހުން ދައްކާ ވާހަކައާއި އެބައިމީހުންގެ ޢަމަލުންނެވެ. އަދި، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ ހިތްތަކުގައި ވާހައި ކަމެއް، މޮޅަށް ދެނެވޮނޑިގެންވާ إِلٰهއެވެ. އެހެންކަމުން، އެބައިމީހުންގެ އެއްވެސް ކަމެއް، އެ إِلٰهއަށް ފޮރުވި ވަންހަނާވެގެނެއް ނުވެއެވެ.[88] ","[88] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(155) އޭ މުއުމިނުންނޭވެ! ހަމަކަށަވަރުން، އުޙުދުގެ މައިދާނުގައި މުއުމިނުންގެ ލަޝްކަރާއި މުޝްރިކުންގެ ލަޝްކަރު ބައްދަލުވީ ދުވަހު، ތިޔަބައިމީހުންގެ ތެރެއިން ހަނގުރާމައިގެ މައިދާނަށް ފުރަގަސްދީ ފިލާންދުވި މީހުން އެ ކުރި ޢަމަލަކީ، އެ ދުވަހު، ޝައިޠާނާ އެބައިމީހުން ލައްވައި ކުރުވި، ބޮޑު ފާފައެއް ކަން ކަށަވަރެވެ.\nދަންނާށެވެ! އެ ފާފައަކީ، ކައު އިތުރު ރަސޫލާގެ އެންގެވުމާ އެބައިމީހުން ޚިލާފުވީކަމެވެ. އެހެންނަމަވެސް، اللهُ سُبحَانَهُ وَتَعَالَى އެބައިމީހުންގެ މައްޗަށް ބެހެއްޓެވި އޯގާވަންތަކަމާއި ދީލަތިވަންތަކަމުގެ ސަބަބުން، އެބައިމީހުންނަށް އެ ކުރެވުނު ކުށުގެ ފާފަ، اللهُ سُبحَانَهُ وَتَعَالَى ވަނީ އެބައިމީހުންނަށް މާފުކޮށްދެއްވައިފައި ކަން ކަށަވަރެވެ. ވީމާ، އެ إِلٰهُ އެބައިމީހުންނަށް އެ ކަމަކަށް ޢުޤޫބާތެއް ނުދެއްވާނެތެވެ.\nއަދި ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهއަށް އުރެދޭ މީހުންނަށް ޢުޤޫބާތްދެއްވުމުގައި އަވަސްވެވޮޑިނުގަންނަވާ، ފާފަކުރެވުމަށް ފަހު ތައުބާވާ މީހުންނަށް ގިނަގިނައިން ފާފަފުއްސަވާ، ނުހަނު އޯގާވަންތަ ރަޙީމުވަންތަ إِلٰهއެވެ.[89] ","[89] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(156) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَىގެ ޤަޟާޤަދަރަށް އީމާންނުވާ ކާފިރުންނާއި މުނާފިޤުން ފަދައިން ތިޔަބައިމީހުން ނުވާށެވެ! އެހެނީ، އެ ކާފިރުންނާއި މުނާފިޤުންނަކީ، އެބައިމީހުންގެ ގާތްތިމާގެ މުސްލިމުން، އެ މުސްލިމުންގެ ދިރިއުޅުމަށް ބޭނުންވާ ތަކެތި ހޯދުމަށް ޓަކައި، ބިމުގައި ދަތުރުކުރަނިކޮށް މަރުވެއްޖެ ނަމަ، ނުވަތަ ހަނގުރާމައެއްގައި ވަނިކޮށް ޤަތުލުވެއްޖެ ނަމަ، އަންނަނިވި ފަދަ ބަސްތައް ބުނި މީހުންނެވެ. އެބައިމީހުން، ދަތުރުނުކޮށް ތިމަންމެންގެ ގާތުގައި ތިބި ނަމަ، އެބައިމީހުން މަރެއް ވެސް ނުވީހެވެ. އަދި ހަނގުރާމައަށް ނުނިކުތް ނަމަ، އެބައިމީހުން ޤަތުލެއް ވެސް ނުވީހެވެ.\nކޮންމެއަކަސް، އެ ޚިޔާލުތައް އެބައިމީހުންގެ ހިތުގައި އުފެދި، އެ ފާސިދު ޢަޤީދާ އެބައިމީހުންގެ ހިތުގައި އެ އަށަގަތީ، اللهُ سُبحَانَهُ وَتَعَالَى އެބައިމީހުންގެ ހިތުގައިލެއްވި ހިތި ހިތާމައާއި މޮޅިވެރިކަން އިތުރުވުމަށް ޓަކައެވެ. ޝައްކެއްނެތެވެ. މަރުން ސަލާމަތްވުމާއި މަރުވުމަކީ އެބައިމީހުން އެ ހީކުރާ ގޮތަށް ހިނގާ ކަންކަމެއް ނޫނެވެ.\nއެހެނީ، ޚަލްޤުތަކުން ދިރުއްވަނީ ވެސް އަދި މަރުގަންނަވަނީ ވެސް، اللهُ سُبحَانَهُ وَتَعَالَى އެވެ. އަދި ހުރިހައި ކަމެއް ވެސް ހިނގަނީ، އެ إِلٰهُގެ އިރާދަފުޅާއި މިންވަރުފުޅުގެ ދަށުންނެވެ. ވުމާއެކު، ދަތުރުނުކޮށް އަދި ހަނގުރާމައަށް ނުނިކުމެ ގޭގައި ހުރުމަކީ، اللهُ سُبحَانَهُ وَتَعَالَىގެ ޤަޟާޤަދަރު ނިޔާކުރާ ގޮތުގެމަތީން މަރުއައިސް މީހަކާ ކުރިމަތިވުމުން، އެ ކަން ހުއްޓުވޭނޭ ކަމެއް ނޫނެވެ. އަދި ދަތުރުފަތުރުކުރުމާއި ހަނގުރާމައަށް ނުކުތުމަކީ، މަރުވާންހުރި ވަގުތަށްވުރެން އަވަހަށް މީހަކު މަރުވާނޭ ކަމެއް ވެސް ނޫނެވެ. އަދި، اللهُ سُبحَانَهُ وَتَعَالَىއީ، ސިއްރާއި ފައުޅުގައި ތިޔަބައިމީހުން ޢަމަލުކުރާ ގޮތް، މޮޅަށް ބައްލަވައިވޮޑިގެންވާ إِلٰهއެވެ.[91] ވީމާ، އެ މީހަކުކުރި ޢަމަލަކާ އެކަށޭނަ ޖަޒާ ނުވަތަ ސަޒާ އެ މީހަކަށް، އެ إِلٰهُ ދެއްވާނެތެވެ.[90] \nދަންނާށެވެ! މުއުމިނުންގެ ޢަޤީދާއަކީ، ދަތުރުވެރިއަކު ކަމުގައި ވިއަސް ނުވަތަ ހަނގުރާމަވެރިއަކު ކަމުގައި ވިއަސް އަދި އެހެން މީހަކު ކަމުގައި ވިއަސް، اللهُ سُبحَانَهُ وَتَعَالَى އެ މީހަކު ދިރިހުރުމަށް މިންވަރުކުރައްވައިފައި ވަނީ ނަމަ، އެ މީހަކު ދިރި ދުނިޔޭގައި ލަހައްޓަވާނޭ ކަމަށް ޤަބޫލުކުރުމެވެ. އަދި ރަށުގައި ޤާއިމުވެހުރި މީހަކު ކަމުގައި ވިއަސް، އެ މީހެއްގެ އަޖަލު ހަމަވުމުން، އެ މީހަކު މަރުގަންނަވާނޭ ކަމަށް ޤަބޫލުކުރުމެވެ. އަދި އެ ހުރިހައި ކަމަކީ ވެސް، اللهُ سُبحَانَهُ وَتَعَالَى މިންވަރުކުރައްވައިފައިވާ ގޮތް ކަމުގައި ޤަބޫލުކުރުމެވެ. އެހެންކަމުން، އެ ފަދަ ޢަޤީދާގެ ވެރި މުއުމިނުންނަށް، اللهُ سُبحَانَهُ وَتَعَالَى ހެޔޮވިސްނުން ދެއްވައި، ހިދާޔަތުގެ މަގަށް ތައުފީޤުދެއްވައި، އެބައިމީހުންނަށް ޖެހޭ މުޞީބާތްތައް ލުއިކޮށްދެއްވަތެވެ.[92] ","[91] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[90] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[92] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(157) އޭ މުއުމިނުންނޭވެ! ހަމަކަށަވަރުން، اللهُ سُبحَانَهُ وَتَعَالَىގެ މަގުގައި ޖިހާދުކުރަނިކޮށް ތިޔަބައިމީހުން ޝަހީދުވެއްޖެ ނަމަ، ނުވަތަ އެ إِلٰهُގެ ދީނަށް ނަޞްރުދިނުމަށް ޓަކައި ކުރެވޭ މަސައްކަތެއްގައި އުޅެނިކޮށް ތިޔަބައިމީހުން މަރުވެއްޖެ ނަމަ، ބޮޑުވެގެންވާ ފާފަފުއްސެވުމަކުން، އެ إِلٰهُ ތިޔަބައިމީހުންގެ ފާފަ ފުއްސަވައިދެއްވައި ތިޔަބައިމީހުންނަށް ރަޙްމަތްލައްވާނޭ ކަން ކަށަވަރެވެ. ވީމާ، الله سُبحَانَهُ وَتَعَالَىގެ ރުއްސެވުމާއި، ފުއްސެވުމާއި، ރަޙްމަތްވަންތަކަން ލިބި، ނިޢުމަތްތަކުން ފުރިގެންވާ ސުވަރުގެ ވަދެވި ކާމިޔާބުވުމަކީ، ދުނިޔޭގައި މީސްތަކުން އެއްކުރާ ފަނާވެދަނިވި މުދަލަށްވުރެން މާ ހެޔޮކަން ބޮޑު ކަމެއް ކަން ކަށަވަރެވެ.[93]","[93] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(158) އަދި ހަމަކަށަވަރުން، ތިޔަބައިމީހުން މި ދުނިޔޭގައި ދިރިއުޅުމަށް ޓަކައި، اللهُ سُبحَانَهُ وَتَعَالَى ކަނޑައަޅުއްވައިފައިވާ އަޖަލުހަމަވުމުން، ތިޔަބައިމީހުންގެ ތަންމަތީގައި ތިޔަބައިމީހުން މަރުވިއަސް، ނުވަތަ ހަނގުރާމައިގެ މައިދާނުގައި ތިޔަބައިމީހުން ޝަހީދުވިއަސް، ތިޔަބައިމީހުން އެންމެން ވެސް އެއްކުރެއްވި ޖަމާކުރެއްވޭހުށީ، اللهُ سُبحَانَهُ وَتَعَالَىގެ ޙަޟްރަތަށެވެ. ދެން އެއަށްފަހު، ދުނިޔޭގައި އުޅުނުއިރު ތިޔަބައިމީހުން ކޮށްފައިވާ ޢަމަލުތަކަށް، އެ ޢަމަލުތަކާ އެކަށޭނަ ދަރުމައާއި ޘަވާބު ނުވަތަ ޢަޛާބު، ތިޔަބައިމީހުންނަށް، އެ إِلٰهُ ފުރިހަމައަށް ދެއްވާނޭ ކަމީ ކަށަވަރު ކަމެކެވެ.[94]","[94] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(159) އޭ ރަސޫލާއެވެ! اللهُ سُبحَانَهُ وَتَعَالَىގެ ޙަޟްރަތުންލެއްވި ރަޙްމަތްވަންތަކަމެއްގެ ސަބަބުން، އިބަ ރަސޫލާ ވެވަޑައިގެންނެވީ، އިބަ ރަސޫލާގެ އަޞްޙާބުންނަށް ނުހަނު އިޙްސާންތެރި އަދި އެހައިމެ އޯގާވެރި މަޑުމައިތިރި ރަސޫލަކު ކަމުގައެވެ. އެއީ، އިބަ ރަސޫލާއަށާއި، އިބަ ރަސޫލާގެ އަޞްޙާބުންނަށް، اللهُ سُبحَانَهُ وَتَعَالَى ލެއްވި ނުހަނު ބޮޑު ރަޙްމަތެކެވެ. އަދި ހިތްޕުޅު ހަރުކަށި، ބަސްމަގު ހުތުރު، ޚުލްޤުފުޅު ނުބައި ބޭފުޅަކު ކަމުގައި، އިބަ ރަސޫލާ ވެވަޑައިގެންނެވި ނަމަ، އިބަ ރަސޫލާގެ އަޞްޙާބުން، އިބަ ރަސޫލާގެ އަރިހުގައި ނުތިއްބަވައި، އިބަ ރަސޫލާއާ ވަކިވެވަޑައިގަތީސް ކަން ކަށަވަރެވެ.\nވީމާ، އުޙުދު ހަނގުރާމައިގެ ދުވަހު، އިބަ ރަސޫލާގެ އަޞްޙާބުންގެ ފަރާތްޕުޅުން ހިނގައިދިޔަ ކަންތައްތަކަށް، އިބަ ރަސޫލާ އެ އަޞްޙާބުންނަށް މާފުކުރައްވާށެވެ! އަދި އެ އަޞްޙާބުންނަށް ފާފަ ފުއްސަވައިދެއްވުމަށް އެދިވަޑައިގެން ދުޢާކުރައްވައި اللهُ سُبحَانَهُ وَتَعَالَىއަށް ދަންނަވާށެވެ! އަދި އިބަ ރަސޫލާ މަޝްވަރާކުރެއްވުމަށް ބޭނުންފުޅުވާ ކަންކަމުގައި އަޞްޙާބުންނާ މަޝްވަރާކުރައްވާށެވެ! އެއީ، އަޞްޙާބުންގެ ހިތްޕުޅުގައި އިބަ ރަސޫލާއާމެދު އުފެދިފައިވާ ލޯބި އިތުރުވުމަށް ޓަކައެވެ.\nއަދި މަޝްވަރާކުރުމުގެ މުހިންމުކަން ފަހުން އަންނަ ބަޔަކަށް އެނގުމަށް ޓަކައި ވެސް މެއެވެ. ފަހެ، ކަމަކާމެދު، އިބަ ރަސޫލާގެ އަޞްޙާބުންނާ، އިބަ ރަސޫލާ މަޝްވަރާކުރެއްވުމަށް ފަހު، އެ ކަމެއް ކުރެއްވުމަށް، އިބަ ރަސޫލާ ޢަޒުމްކަނޑައަޅުއްވައިފި ނަމަ، اللهُ سُبحَانَهُ وَتَعَالَىއަށް ފުރިހަމައަށް ވަކީލުކުރައްވައި، އެ إِلٰهއަށް ބަރޯސާކުރެއްވުމާއެކު އެ ކަމެއް ކުރައްވާށެވެ! ހަމަކަށަވަރުން، اللهُ سُبحَانَهُ وَتَعَالَىއަށް ވަކީލުކުރާ މީހުންދެކެ، އެ إِلٰهُ ލޯބިވެވޮޑިގެންވެތެވެ.[95] \nދަންނާށެވެ! މި އާޔަތުގައި އަންގަވައިފައި މިވާ ފަދައިން، رَسُولُ اللهِ ﷺ ވެވަޑައިގެންނެވީ، އެ ރަސޫލާގެ އަޞްޙާބުންނަށް މާފުކުރައްވާ އަދި އެ އަޞްޙާބުންނަށް ފާފަފުއްސަވައި ދެއްވުމަށް އެދިވަޑައިގެން ދުޢާކުރައްވާ އަދި ކަންކަމުގައި އެ އަޞްޙާބުންނާ މަޝްވަރާކުރެއްވުން ނުހަނު ގިނަ ބޭފުޅަކު ކަމުގައެވެ.\nއަދި ދަންނާށެވެ! ކަންކަމުގައި މަޝްވަރާކުރުމާ ބެހޭ ގޮތުން، الْإِمِامُ الْحَسَنُ الْبَصَرِي ﷺ ވިދާޅުވި ކަމުގައި ވެއެވެ. ”ހަމަކަށަވަރުން، ކަންކަމުގައި މަޝްވަރާކުރާ ބަޔަކަށް، އެ ކަމެއްގައި އޮތް، ހެޔޮ ގޮތް ނުވިސްނި ހުރުމަކީ، ފަހަރެއްގައި ވެސް ދިމާވާނޭ ކަމެއް ނޫނެވެ.“[96] ","[95] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[96] تَفْسِيرُ جَامِعِ الْبَيَانِ لِلإْمَامِ مُحَمَّدِ بنِ جَرِيرِ الطَّبَرِي"],["(160) އޭ މުއުމިނުންނޭވެ! اللهُ سُبحَانَهُ وَتَعَالَى ތިޔަބައިމީހުންނަށް އެހީތެރިވެވޮޑިގަންނަވައި، އެ إِلٰهُގެ މަދަދާއި ނަޞްރު ތިޔަބައިމީހުންނަށް ދެއްވައިފި ނަމަ، ބިމުގެ އަހްލުވެރީން އެންމެން އެކުގައި ތިޔަބައިމީހުންނާ ދެކޮޅަށް ނުކުތް ކަމުގައި ވިޔަސް، ތިޔަބައިމީހުންގެ މައްޗަށް ގަދަވެގަނެވޭނޭ ހަމަ އެއްވެސް ގޮތެއް ނޯންނާނެއެވެ. އަދި، އެ إِلٰهُގެ މަދަދާއި ނަޞްރު ތިޔަބައިމީހުންނަށް ނުދެއްވައި، ތިޔަބައިމީހުންގެ ބާރުދެރަކުރައްވައި، ނިކަމެތިކުރައްވައިފި ނަމަ، އެ إِلٰهُ ފިޔަވައި، ތިޔަބައިމީހުންނަށް ނަޞްރުދީ އެހީތެރިވާނީ، ފަހެ ކާކުހެއްޔެވެ؟\nދަންނާށެވެ! ނަޞްރުލިބުން ވަނީ ހަމައެކަނި، اللهُ سُبحَانَهُ وَتَعَالَىގެ ޙަޟްރަތުންނެވެ. ވީއިރު، މުއުމިނުންގެ މައްޗަށް ވާޖިބުވެގެން ވަނީ ހަމައެކަނި، اللهُ سُبحَانَهُ وَتَعَالَىއަށް ވަކީލުކުރުމެވެ.[97] ","[97] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(161) އަދި ޣަނީމާ މުދަލުގެ ތެރެއިން އެ ނަބިއްޔަކަށް ޓަކައި ޚާއްޞަކުރައްވައި، اللهُ سُبحَانَهُ وَتَعَالَى އެ ނަބިއްޔަކަށް ދެއްވި އެއްޗެއް ފިޔަވައި އެހެން އެއްވެސް އެއްޗެއް ނަންގަވައި ޚިޔާނާތްތެރިވެވަޑައިގަތުމަކީ، އެއްވެސް ނަބިއްޔަކަށް އޮތް ކަމެއް ނޫނެވެ. އަދި ތިޔަބައިމީހުންގެ ތެރެއިން އެއްވެސް މީހަކު ޣަނީމާ މުދަލަށް ޚިޔާނާތްތެރިވެ، އެ މުދަލުން އެ މީހަކަށް ލިބުނު އެއްޗެއް ފިޔަވައި އެހެން އެއްވެސް އެއްޗެއް ސިއްރުން ނަގައިފި ނަމަ، ދަންނާށެވެ!\nއެ މީހަކު ސިއްރުން ނަގައި އެ ޚިޔާނާތްތެރިވި އެއްޗަކައިގެން، اللهُ سُبحَانَهُ وَتَعَالَىގެ ޙަޟްރަތަށް، ޤިޔާމަތް ދުވަހުން އެ މީހާ އަންނާނެތެވެ. އެއީ، ސިއްރު ގޮތުގައި އޭނާ އެ ނެގިހައި ތަކެތި ކޮނޑަށް ލައިގެން ޚަލްޤުތަކުންގެ ތެރޭގައި ހުންނައިރު، އޭނާ ދެރަވެ، ނިކަމެތިވެ، ފަޟީޙަތްވުމަށް ޓަކައެވެ. ދެން އެއަށްފަހު، ކޮންމެ ނަފްސަކަށްމެ އެ ނަފްސެއް ކޮށްފައިވާ ހެޔޮ ޢަމަލުތަކަށް ހެޔޮ ޖަޒާ، ނުބައި ޢަމަލުތަކަށް ނުބައި ޖަޒާ، އެއްވެސް އުނިވުމެއްނެތި ފުރިހަމައަށް ލިބިދެއްވޭހުއްޓެވެ. އަދި ޚަލްޤުތަކުންގެ މެދުގައި ޙުކުމްކުރައްވާ ހިނދު، އެ މީހަކު ނުކުރާ ނުބައި ކަމެއް، އެ މީހަކުކުރި ކަމެއް ކަމުގައި ބައްލަވައި، އަދި އެ މީހަކުކުރި ހެޔޮ ކަމެއް، އެ މީހަކު ނުކުރާ ކަމެއް ކަމުގައި ބައްލަވައި، އެއްވެސް ނަފްސަކަށް ކުޑަވެސް ބޭއިންސާފެއް، اللهُ سُبحَانَهُ وَتَعَالَى ނުކުރައްވާހުއްޓެވެ.[98] \nދަންނާށެވެ! ބަދުރު ހަނގުރާމައިގެ ދުވަހު މުސްލިމުންނަށް ލިބުނު ޣަނީމާ މުދަލުގެތެރޭގައި އޮތް، ރަތް ކުލައިގެ ކެހެރި ޖުއްބާއެއް ނުވަތަ ދޫލައަކަށް ވީގޮތެއް ނޭނގި ގެއްލުނެވެ.\nދެން އެ ހިނދު، އެ ކަމުގެ ސަބަބުން ބައެއް މީހުންގެ ހިތަށް ވަދެދާނޭ ޝައްކެއް ފިލުވައިލެއްވުމަށް ޓަކައި، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[99] ","[98] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[99] أَسْبَابُ النُّزُولِ لِلْإمَامِ الْوَاحِدِي"],["(162) މި އާޔަތުގައި ދެ މީހެއްގެ މިސާލު، اللهُ سُبحَانَهُ وَتَعَالَى ބަޔާންކުރައްވަތެވެ. ފަހެ އެކަކު، اللهُ سُبحَانَهُ وَتَعَالَىގެ ޙަޟްރަތަށް އައީ، އެ إِلٰهُގެ އަމުރުފުޅުތަކަށް ކިޔަމަންތެރިވެ ރަސޫލާއާ ތަބާވުމުގެ ސަބަބުން، އެ إِلٰهُގެ ރުހިވޮޑިގަތުން ލިބިގެންވާ ޙާލުގައެވެ. އަދި އަނެކަކު އައީ، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާގެ އަމުރުފުޅުތަކާ ޚިލާފުވެ، ޚިޔާނާތްތެރި ގޮތްގޮތަށް މުދައު ހޯދައި، އެ ނޫން ވެސް އުރެދުންތަކަށް އަރައިގަތުމުގެ ސަބަބުން، އެ إِلٰهُ ކޯފާވެވޮޑިގެންވާ ޙާލުގައެވެ. ފަހެ މި ދެ މީހުން، އެ إِلٰهُގެ ޙަޟްރަތުގައި ހަމަހަމަވެ އެއްފަދަވާނޭހެއްޔެވެ؟\nޝައްކެއްނެތެވެ. اللهُ سُبحَانَهُ وَتَعَالَىގެ ޙަޟްރަތުގައި، އެ ދެ މީހުން ފަހަރެއްގައި ވެސް ހަމަހަމަވެ އެއްފަދައެއް ނުވާނެއެވެ! ވުމާއެކު، اللهُ سُبحَانَهُ وَتَعَالَى ގެ ކޯފާ ޙައްޤުވަނިވި ޢަމަލުތަކައިގެން، އެ إِلٰهُގެ ޙަޟްރަތަށް އަންނަ މީހާ އެންމެފަހުން ވަދެ އުޅެން ހުރި ތަނަކީ ނަރަކައެވެ. އެއީ، ދެމިތިބުމަށް ޓަކައި ހައުދަހައިވާ ނުބައިކަން ބޮޑު ތަނެކެވެ![100] ","[100] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(163) اللهُ سُبحَانَهُ وَتَعَالَىގެ ރުއްސެވުމާއި، ފުއްސެވުމާއި، ދިންނެވުން ޙައްޤުވަނިވި ޢަމަލުތަކައިގެން، އެ إِلٰهُގެ ޙަޟްރަތަށް އަންނަ މީހުން ވާހުށީ، ނިޢުމަތްތަކުން ފުރިގެންވާ ސުވަރުގޭގައި، މާތްކަމާއި އިތުރުކަން ބޮޑު ތަފާތު އެތައް ދަރަޖަތަކެއްގައެވެ.\nއަދި، اللهُ سُبحَانَهُ وَتَعَالَىގެ ކޯފާ ޙައްޤުވަނިވި ޢަމަލުތަކައިގެން، އެ إِلٰهُގެ ޙަޟްރަތަށް އަންނަ މީހުން ވާހުށީ، ނާމާންކަމާއި، ބިރުވެރިކަމާއި، ވޭންދެނިވި ގަދަފަދަ ޢަޛާބުން ފުރިގެންވާ ނަރަކައިގައި ނުބައިކަން ބޮޑު ތަފާތު އެތައް ދަރަޖަތަކެއްގައެވެ. ވީމާ، އެ ދެބައިމީހުން ހަމަހަމަވެ އެއްފަދަވެގެނެއް ނުވެއެވެ. އަދި، اللهُ سُبحَانَهُ وَتَعَالَىއީ، ސިއްރާއި ފައުޅުގައި އެބައިމީހުން ޢަމަލުކުރަމުންދާ ގޮތް މޮޅަށް ބައްލަވައިވޮޑިގެންވާ إِلٰهއެވެ. ވީމާ، ކޮންމެ މީހަކަށް ވެސް، އެ މީހަކުކުރި ޢަމަލަކާ އެކަށޭނަ ޖަޒާ ނުވަތަ ސަޒާ، އެ މީހަކަށް، އެ إِلٰهُ ދެއްވާނެތެވެ.",""],["(164) ހަމަކަށަވަރުން، މުއުމިނުންނަށް ގިނަގުނަ ނިޢުމަތްތައް ދެއްވައި، އެބައިމީހުންގެ މައްޗަށް، اللهُ سُبحَانَهُ وَتَعَالَى ދަރުމަވަންތަވެވޮޑިގެންފިއެވެ. އެއީ، އެބައިމީހުންގެ ތެރެއިން އެބައިމީހުންގެ ގާތަށް، އެ إِلٰهُގެ ރަސޫލާ مُحَمَّدُ ﷺ ފޮނުއްވުމުންނެވެ. ދަންނާށެވެ! مُحَمَّدُ ﷺއަކީ، އެ ރަސޫލާގެ ނަސަބުފުޅުގެ މާތްކަމާއި، ވާހަކަފުޅުގެ ތެދުވެރިކަމާއި، ޚުލްޤުފުޅުގެ ރިވެތިކަމާއި، މަތިވެރިކަމާއި، މި ހުރިހައި ކަމެއްމެ، އެ ރަސޫލާގެ ޤައުމުގެ މީހުންނާއި އެންމެހައި މުއުމިނުން ވެސް ނުހަނު ރަނގަޅަށް ދަންނަ ބޭފުޅެކެވެ.\nއަދި އެ ރަސޫލާއީ، މުއުމިނުންގެ މައްޗަށް ނުހަނު އޯގާވެރި އެބައިމީހުންނަށް ހެޔޮ ނަސޭހަތްދެއްވާ ރަސޫލަކުކަން ވެސް މުއުމިނުން ރަނގަޅަށް ދަނެއެވެ. އެ ރަސޫލާ ފޮނުއްވުނީ، اللهُ سُبحَانَهُ وَتَعَالَى ގެ އާޔަތްތައް ކިޔަވައިވިދާޅުވެ މީސްތަކުންނަށް އިއްވަވައިދެއްވުމަށާއި، ޝިރްކުގެ ނުބައި ޢަމަލުތަކުން އެބައިމީހުން ޠާހިރުކުރެއްވުމަށާއި، ރިވެތި އަދަބުތަކާއި މާތް އަޚްލާޤު ދަސްކޮށްދެއްވުމަށާއި، ކީރިތި ޤުރްއާނާއި، އެ ރަސޫލާގެ ސުންނަތާއި، ޙިކްމަތް އެބައިމީހުންނަށް އުނގަންނަވައި ދެއްވުމަށެވެ.\nޝައްކެއްނެތެވެ. އެ މާތް މަތިވެރި ރަސޫލާ، ރަސޫލުކަމައިގެން ފޮނުއްވުމުގެ ކުރީގައި، ހިނގަންވީ މަގު ފެންނަފަދަ އަލިކަމެއް އެބައިމީހުންނަކަށް ލިބިފައެއް ނުވެއެވެ. ހެޔޮ ގޮތުގައި ތަބާވެވޭފަދަ ލަފާދާރު އިމާމަކު އެބައިމީހުންގެ ތެރެއަކު ނުވެއެވެ. ޢަދްލު އިންޞާފު ޤައިމުކުރުމަށް ޓަކައި ރުޖޫޢަވެވެނިވި ޝަރީޢަތެއް ވިއަސް އެބައިމީހުންނަކަށް ނުވެއެވެ.\nއެހެންކަމުން، އެބައިމީހުންތިބީ ޙައްޤަކީ ކޮބައިކަމެއް ބާޠިލަކީ ކޮބައިކަމެއް ނޭނގި، ފައުޅުވެ ބަޔާންވެގެންވާ މަގުފުރެދުމެއްގެ ތެރޭގައެވެ. އަދި ނުހަނު ބޮޑު ޖާހިލުކަމެއްގެ އަނދިރީގައި ކަން ވެސް ކަށަވަރެވެ.[101] ","[101] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(165) އޭ މުއުމިނުންނޭވެ! އުޙުދު ހަނގުރާމައިގެ ދުވަހު ތިޔަބައިމީހުންނަށް ޖެހުނު ކަންތައްތައްޖެހި، ތިޔަބައިމީހުންގެ ތެރެއިން ޝަހީދުވި ބަޔަކު ޝަހީދުވެ، ގިނަގުނަ މުޞީބާތްތައް އައިސް ތިޔަބައިމީހުންނާ ކުރިމަތިވުމުން، އެ ކަމާމެދު ނުހަނު ބޮޑު ޙައިރާންކަމެއްގެ ތެރޭގައި ތިބެ ތިޔަބައިމީހުން ބުނީމުއެވެ. މި ކަންކަން މި ގޮތަށް މި ދިމާވީ، ފަހެ ކީއްވެގެންބާވައެވެ! އެހެނީ، ތިމަންމެންނަކީ މުސްލިމުންނެވެ. ޙައްޤުގައި ތިބޭ ބަޔަކަށް ނަޞްރުދެއްވުމަށް، اللهُ سُبحَانَهُ وَتَعَالَى ވަނީ ވަޢުދުކުރައްވައިފައެވެ. އަދި، رَسُولُ اللهِ ﷺ ހުންނެވީ ތިމަންމެންގެ ތެރޭގައެވެ. އަދި ތިމަންމެންގެ ދުޝްމަނުންނަކީ، اللهُ سُبحَانَهُ وَتَعَالَىއަށް ޝިރްކުކުރާ ކާފިރުންނެވެ. ބާޠިލުގެ އަހްލުވެރީންނެވެ.\nމި ފަދައިން ތިޔަބައިމީހުން ބުނީ، އުޙުދު ހަނގުރާމައިގެ ދުވަހު، ތިޔަބައިމީހުންނަށް ޖެހުނު ކަންތައްތަކާއި މުޞީބާތްތަކުގެ ދެ ގުނަ، ބަދުރު ހަނގުރާމައިގެ ދުވަހު، ތިޔަބައިމީހުން މުޝްރިކުންނަށް ޖައްސައިފައި ވަނިކޮށް ނޫންހެއްޔެވެ؟ އޭ مُحَمَّدُ ﷺއެވެ! އިބަ ރަސޫލާ، އެ މުއުމިނުންނަށް ވިދާޅުވާށެވެ! އުޙުދު ހަނގުރާމައިގެ ދުވަހު ތިޔަބައިމީހުންނަށް ދިމާވި ކަންތައްތައް ދިމާވީ ތިޔަބައިމީހުން އަމިއްލައަށްކުރި ކަންތައްތަކެއްގެ ސަބަބުންނެވެ. އެ ކަންތައްތަކަކީ، ތިމަން ރަސޫލާގެ އަމުރުފުޅާ ޚިލާފަށް، ތިޔަބައިމީހުން ފަރުބަދަމަތީން ފޭބުމާއި، ޣަނީމާމުދައު އެއްކޮށް ޖަމާކުރުމުގައި މަޝްޣޫލުވެ އުޅުނުކަމެވެ.\nހަމަކަށަވަރުން، اللهُ سُبحَانَهُ وَتَعَالَىއީ، ކޮންމެ ކަމަކަށްމެ ނުހަނު ކުޅަދުންވަންތަ إِلٰهއެވެ. އެހެންކަމުން، اللهُ سُبحَانَهُ وَتَعَالَى އިރާދަކުރެއްވި ބަޔަކަށް، ނަޞްރާއި ފަތަޙަ، އެ إِلٰهُ ދެއްވަތެވެ. އަދި، އެ إِلٰهُ އިރާދަކުރެއްވި ބަޔަކަށް ދެރަ ގޮތްތައް މެދުވެރިކުރައްވައި ނިކަމެތިކުރައްވަތެވެ.[102] ","[102] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة"],["(166) އޭ މުއުމިނުންނޭވެ! އުޙުދު ހަނގުރާމައިގައި ދެ ލަޝްކަރު ބައްދަލުވީ ދުވަހު، ފުރަތަމަ ނަޞްރުލިބުނީ ތިޔަބައިމީހުންނަށެވެ. ދެން އެއަށްފަހު، ތިޔަބައިމީހުންނަށް އެ ޖެހުނު ކަންތައްތައް ޖެހި، އެ މެދުވެރިވި ގޮތްތައް މެދުވެރިވެ، ތިޔަބައިމީހުންގެ ތެރެއިން، ބައެއް މީހުން ޒަޚަމްވެ، އަނެއްބައި މީހުން ޝަހީދުވެ، އަނެއްބައި މީހުން ފިނޑިވެ، ހަނގުރާމައިގައި މުޝްރިކުންނަށް ލިބުނު ކާމިޔާބީއެއް ލިބި، މިހުރިހައި ކަމެއް ހިނގައިދިޔައީ ވެސް، اللهُ سُبحَانَهُ وَتَعَالَىގެ ނިޔާފުޅާއި މިންވަރުފުޅުގެ ދަށުން، އެ إِلٰهُގެ އިޛްނަފުޅާލައިގެންނެވެ.\nއަދި އެ ހުރިހައި ކަމެއް އެ ގޮތަށް މިންވަރުކުރެއްވީ، ތިޔަބައިމީހުންގެ ތެރޭގައިވާ އިޚްލާޞްތެރި ތެދުވެރި މުއުމިނުންނަކީ ކޮބައިކަން، އެ إِلٰهُ މޮޅަށް ދެނެވޮޑިގެންވުމާ އެކު، ތިޔަ މުއުމިނުންގެ ޢަމަލުތަކުން އެ ކަން ހާމަކުރައްވައި ފައުޅުކުރެއްވުމަށް ޓަކައެވެ.[103] ","[103] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ\nالْعَرَبِيَّةِالسُّعوودِيَّة"],["(167) އަދި އުޙުދު ހަނގުރާމައިގެ ދުވަހު މުސްލިމުންނަށް ޖެހުނު ކަންތައްތައް ޖެހުނީ، މުސްލިމުންގެ ތެރޭގައިވާ ދެފުށްދެގޮތް މުނާފިޤުންނަކީ ކޮބައިކަން، اللهُ سُبحَانَهُ وَتَعَالَى މޮޅަށް ދެނެވޮނޑިގެންވުމާ އެކު، އެބައިމީހުންގެ ޢަމަލުތަކުން އެ ކަން ހާމަކުރައްވައި ފައުޅުކުރެއްވުމަށް ޓަކައި ވެސް މެއެވެ. އެ ދުވަހު ހަނގުރާމައަށް ނުނިކުމެ ފަހަށްޖެހުނު މުނާފިޤުންނަށް ބުނެވުނެވެ. اللهُ سُبحَانَهُ وَتَعَالَىގެ މަގުގައި ޖިހާދުކުރުމަށް ތިޔަބައިމީހުން އަންނާށެވެ! ނުވަތަ ޖާނާއި މާލު ދުޝްމަނުންގެ ކިބައިން ސަލާމަތްކޮށް، އަހުރެމެންގެ މި މަދީނާ ދިފާޢުކޮށް، ގާތްތިމާގެ މީހުންނަށް ވާގިދީ އެހީތެރިވުމަށް ތިޔަބައިމީހުން އަންނާށެވެ!\nއޭރުން، ތިމަންމެންގެ ލަޝްކަރުގެ ޢަދަދު ގިނަވެ ތިމަންމެންގެ ބާރު ވެސް ގަދަވާނެތެވެ. މި ފަދައިން މުއުމިނުން މުނާފިޤުންނަށް ބުނުމުން އެބައިމީހުން ބުންޏެވެ. ތިމަންމެންނަށް ހަނގުރާމަކުރާން އެނގޭ ނަމަ، ނުވަތަ ހަނގުރާމައެއް ވެވޭނޭ ކަން ތިމަންމެންނަށް ޔަޤީންވާ ނަމަ، ޝައްކެއްނެތި ތިޔަބައިމީހުންގެ ފަހަތުން ތިމަންމެން ހަނގުރާމައަށް ނުކުތީމުހެވެ.\nއަދި، ބަޔަކާ ހަނގުރާމަކުރާން އެކަށީގެންވާ ގޮތަކަށް އެއްވެސް ބަޔަކާ ހަނގުރާމަކުރުމަށް ތިޔަބައިމީހުން ނުކުންނަކަން ތިމަންމެންނަށް އެނގޭ ނަމަ، ތިމަންމެން ތިޔަބައިމީހުންނާ ބައިވެރިވެ އެ ބަޔަކާ ދެކޮޅަށް ހަނގުރާމަކުރާނޭ ކަމީ ކަށަވަރު ކަމެއް ވެސް މެއެވެ. އެހެނެއްކަމަކު، މިއަދު ތިޔަބައިމިހުން މަދީނާއިން ތިޔަ ނުކުންނަނީ ހަނގުރާމަކުރުމުގެ ބަދަލުގައި ހަލާކުގެ ތެރެއަށް ވެއްޓިގަތުމަށް ކަމުގައި ވާތީވެ، ތިޔަބައިމީހުންނާ ބައިވެރިވެވޭކަށް ތިމަންމެންނަކަށް ނެތެވެ.\nމި ފަދައިން ބުނި މީހުން އެ ދުވަހުވީ، ބޭރުފުށުން ވެސް އީމާންކަމަށްވުރެން ކާފިރުކަމާ ގާތްކަން ބޮޑު ބަޔަކު ކަމުގައެވެ. އަދި އެބައިމީހުންގެ ދުލުކޮޅުން އެ ދައްކާ ވާހަކަތަކަކީ، އެބައިމީހުންގެ ހިތުގައިވާ ގޮތާ މުޅީން ޚިލާފަށް އެބައިމީހުން ދައްކާ ވާހަކަތަކެކެވެ. އަދި، اللهُ سُبحَانَهُ وَتَعَالَى އީ، އެބައިމީހުންގެ ހިތުގައި ސިއްރުކޮށް ވަންހަނާކުރާ ކަންތައްތައް، މޮޅަށް ދެނެވޮޑިގެންވާ إِلٰهއެވެ.[104] ","[104] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(168) އެ މުނާފިޤުންނަކީ، އުޙުދު ހަނގުރާމައަށް ނުނިކުމެ، އެބައިމީހުންގެ ގޯތިގެދޮރުގައި ތިބެ، ހަނގުރާމައަށް ނުކުތް އެބައިމީހުންގެ ގާތްތިމާގެ މުސްލިމު އަޚުންނަށް މި ފަދައިން ބުނި މީހުންނެވެ. ތިމަންމެންގެ ބަސް އަހައިގެން ހަނގުރާމައަށް ނުނިކުމެ ތިޔަބައިމީހުންގެ ގޯތިގެދޮރުގައި ތިޔަބައިމީހުންތިބި ނަމަ، ތިޔަބައިމީހުންގެ ތެރެއިން ޒަޚަމްވީ މީހުން ޒަޚަމްވެ، ޤަތުލުވީ މީހުން ޤަތުލެއް ވެސް ނުވީހެވެ.\nއަދި ނިކަން ދެކެބަލާށެވެ! ހަނގުރާމައަށް ނުގޮސް ތިބުމުގެ ސަބަބުން، ތިމަންމެން މި ވަނީ މަރުން ސަލާމަތްވެފައެވެ. އޭ اللهُ سُبحَانَهُ وَتَعَالَىގެ ރަސޫލާއެވެ! އެ ފަދައިން ބުނާ މުނާފިޤުންނަށް، އިބަ ރަސޫލާ ވިދާޅުވާށެވެ! ފަހެ، ތިޔަބައިމީހުންނީ ތެދުބުނާ ބަޔަކު ކަމުގައި ވަނީ ނަމަ، ތިޔަބައިމީހުންގެ އަމިއްލަ ނަފްސުތަކުން، މަރު، ނިކަން ދުރުކޮށް ބަލާށެވެ! އަދި މަރުނުވެ ނިކަން ސަލާމަތްވެބަލާށެވެ![105] ","[105] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(169) އޭ ރަސޫލާއެވެ! اللهُ سُبحَانَهُ وَتَعَالَىގެ މަގުގައި ޖިހާދުކޮށް ޝަހީދުވީ މީހުންނަކީ، މަރުވެފައިވާ ބަޔަކު ކަމުގައި، އިބަ ރަސޫލާ އެއްގޮތަކަށް ވެސް ހީފުޅުނުކުރައްވާށެވެ! އަދިކިއެއްތަ! އެބައިމީހުން ވަނީ، ބަރްޒަޚުގެ ޢާލަމުގައި އެބައިމީހުންނަށް ދެއްވިފައިވާ ޚާއްޞަ ދިރިތިބުމެއްގައެވެ. އަދި ސުވަރުގޭގެ ނިޢުމަތްތަކާއި ތަނަވަސް ރިޒްޤު މެދުކެނޑުމެއްނެތި ލިބެނިވި ގޮތުގައި، އެބައިމީހުންގެ ވެރި إِلٰهُގެ ޙަޟްރަތުގައެވެ. އެހެނީ، އެބައިމީހުން ޝަހީދުވެ ދުނިޔެދޫކޮށްފައި ދިޔައީ، اللهُ سُبحَانَهُ وَتَعَالَىގެ މަގުގައި ޖިހާދުކުރުމުގެ ތެރޭގައެވެ.[106]\nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެފައި ވެއެވެ. ابْنُ عَبَّاسٍ رَضِيَ اللَّهُ عَنْهُمَا ވިދާޅުވިއެވެ. رَسُولُ اللهِ ﷺގެ އަޞްޙާބުންގެ އަރިހުގައި އެ ރަސޫލާ ވިދާޅުވިއެވެ. ތިޔަ އަޞްޙާބުންގެ އަޚުން އުޙުދު ހަނގުރާމައިގެ ދުވަހު ޝަހީދުވުމުން، اللهُ سُبحَانَهُ وَتَعَالَى އެބައިމީހުންގެ ފުރާނަތައް ލެއްވީ، ސުވަރުގޭގެ އާރުތަކުގެ ކައިރިއަށް ވާރިދުވެ، ގޮސްއައިސްވާ ފެހި ކުލައިގެ ދޫނިތަކެއްގެ އެތެރެހަށީގައެވެ.\nދެން އެބައިމީހުން، އެ އާރުތަކުން ބޮއި، އެ ތާނގެ މޭވާތަކުން ކައި އުފައުކުރުމަށް ފަހު، އެނބުރިގޮސް ތިބެނީ، ޢަރުޝިގެ ހިޔަލުގައި އެލުވިގެންވާ ރަނުގެ ބަނޑިޔާތަކެއްގައެވެ. އަދި އެ ތާނގައި އެބައިމީހުންނަށް ލިބޭ ކެއުންބުއިމުގެ މޮޅުކަމާއި އަރާމުގެ ބޮޑުކަން ފެނުމުން، އެބައިމީހުން ބުންޏެވެ. ހަމަކަށަވަރުން، ސުވަރުގޭގައި ތިމަންމެން ދިރިތިބި ކަމާއި، އެ ތާނގެ މަތިވެރި ރިޒްޤުން ތިމަންމެންނަށް ރިޒްޤުލިބޭ ކަން، ދުނިޔޭގައި ތިބި ތިމަންމެންގެ އަޚުންނަށް އެނގޭނޭ ނަމަ ކޮންފަދަހެއްޔެވެ؟\nއެއީ، ހަނގުރާމައިގެ މައިދާނުގައި ފިނޑިނުވުމަށާއި، ޖިހާދުކުރުން ހުއްޓައިނުލުމަށް އެބައިމީހުންނަށް ހިތްވަރުދިނުމުގެ ގޮތުންނެވެ. އެހިނދު، اللهُ سُبحَانَهُ وَتَعَالَى އެ ޝަހީދުންނަށް އެންގެވިއެވެ. ތިޔަބައިމީހުންގެ ވާހަކަ، ދުނިޔޭގައި ތިބި ތިޔަބައިމީހުންގެ އަޚުންނަށް، ތިޔަބައިމީހުންގެ ފަރާތުން، ތިމަން إِلٰهُ އަންގަވައިދެއްވާހުށީމެވެ. ދެން އެއަށްފަހު، اللهُ سُبحَانَهُ وَتَعَالَى މި އާޔަތް ބާވައިލެއްވިއެވެ.[107] ","[106] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[107] أَسْبَابُ النُّزُولِ لِلِإْمَامِ الْوَاحِدِي"],["(170) اللهُ سُبحَانَهُ وَتَعَالَىގެ މަގުގައި ޖިހާދުކޮށް ޝަހީދުވީ މީހުން ތިބޭހުށީ، އެބައިމީހުން ޝަހީދުވީ ވަގުތުން ފެށިގެން އެބައިމީހުންގެ މައްޗަށް، اللهُ سُبحَانَهُ وَتَعَالَى ދަރުމަވަންތަވެވޮޑިގަންނަވައި، އެބައިމީހުންނަށް، އެ إِلٰهُ ދެއްވި ތަނަވަސް ރަޙްމަތާއި، ދީލަތި ނިޢުމަތުގައި، އެ إِلٰهُގެ ރުއްސެވުމާއި ފުއްސެވުން ލިބުމުގެ ސަބަބުން، އެބައިމީހުންގެ ލޯތަކަށް ފިނިކަމާއި، އަރާމު ލިބި ނުހަނު އުފަލުގައެވެ.\nއެހެންކަމުން، اللهُ سُبحَانَهُ وَتَعَالَىގެ މަގުގައި ޝަހީދުވި މުޖާހިދުން ތިބީ، اللهُ سُبحَانَهُ وَتَعَالَىގެ މަގުގައި ހަނގުރާމަކޮށް ޝަހީދުނުވެ ތިބި އެބައިމީހުންގެ އަޚުން ވެސް، އެ إِلٰهُގެ މަގުގައި ހަނގުރާމަކޮށް ޝަހީދުވެ، އެބައިމީހުންގެ ފަހަތުން އައިސް އެބައިމީހުންނާ ބައްދަލުވާނޭ ކަމުގެ އުންމީދުގައި ނުހަނު އުފަލުގައި މެއެވެ. އެއީ، އެ ޝަހީދުންގެ ފަހަތުން އައިސް އަދި އެބައިމީހުންނާ ބައްދަލުނުކޮށް ތިބި އެބައިމީހުންގެ އަޚުންނަށް ވެސް، ޝަހީދުވުމުގެ ނަޞީބުލިބި، އެބައިމީހުންނަށް ވެސް ލިބުނުފަދަ ކާމިޔާބީއާއި، ބާއްޖަވެރިކަމާއި، ގިނަގުނަ ނިޢުމަތްތައް، اللهُ سُبحَانَهُ وَتَعَالَىގެ ޙަޟްރަތުން ލިބުން އެދި، އެ ކަމުގެ އިންތިޒާރުގައި އެ ޝަހީދުން ވާތީއެވެ.\nއަދި، اللهُ سُبحَانَهُ وَتَعَالَىގެ މަގުގައި ޖިހާދުކޮށް ޝަހީދުވާ މީހުން، އާޚިރަތް ދުވަހުގެ ބިރުވެރިކަމުން ސަލާމަތްވެފައިވާ ކަމަށް ޓަކައި ވެސް އެބައިމީހުން އުފައުކުރެތެވެ. އަދި ޝަހީދުންނަކީ، ދުނިޔޭގައި އުޅުނުއިރު އެބައިމީހުންނަށް ކުރެވިފައިވާ ކުށްތަކާއި، ނުކޮށް ދޫކޮށްލެވިފައިވާ ކަންކަމާއި، ޙާޞިލުނުކުރެވުނު ކަންތައްތަކާމެދު ހިތާމަކުރާންނުޖެހޭ ބަޔަކު ކަމުގައިވާތީ، އެބައިމީހުން އުފައުކުރޭމެއެވެ.[108] ","[108] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(171) އަދި، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެ، އެ إِلٰهُގެ މަގުގައި ޖިހާދުކޮށް ޝަހީދުވި މުއުމިނުންނަށް، اللهُ سُبحَانَهُ وَتَعَالَىގެ ޙަޟްރަތުން ލިބުނު ދަރުމަވަންތަވެރިކަމާއި، ގިނަގުނަ ނިޢުމަތްތަކަށް ޓަކައި ނުހަނު ބޮޑު އުފަލުގައި ތިބެގެން، އެބައިމީހުން އެކަކުއަނެކަކަށް ތަހުނިޔާކިޔަތެވެ.\nއަދި ހަމަކަށަވަރުން، اللهُ سُبحَانَهُ وَتَعَالَىގެ ޙަޟްރަތުން، މުއުމިނުންނަށް ލިބެންވާ ދަރުމައާއި ޘަވާބުން ކިތަންމެ ކުޑަ މިންވަރެއް ވިއަސް، އެ إِلٰهُ ގެއްލެނިނުކުރައްވާނޭ ކަން ޔަޤީންވުމުން، އެ ކަމާމެދު ވެސް އެބައިމީހުން އުފައުކުރެތެވެ. އަދި ކިއެއްތަ! އެބައިމީހުންނަށް ޝުކްރުވެރިވެވޮޑިގަންނަވައި އެބައިމީހުންނަށް ލިބެންވާ ދަރުމައާއި ޘަވާބު ފުރިހަމައަށް ދެއްވުމަށް ފަހު، އެ إِلٰهُގެ އޯގާވަންތަކަމުން އެ ނިޢުމަތްތައް ގިނަގުނަކުރައްވައި އިތުރުކުރައްވާ ކަމާމެދު ވެސް އެބައިމީހުން އުފައުކުރޭމެއެވެ.[109] \nދަންނާށެވެ! اللهُ سُبحَانَهُ وَتَعَالَىގެ މަގުގައި ޖިހާދުކޮށް ޝަހީދުވި މުއުމިނުންނަށް ކަށްވަޅުގައި ލިބޭ ނިޢުމަތާއި، ބަރުޒަޚުގެ ޢާލަމުގައި ޝަހީދުންގެ ފުރާނަތައް ބައްދަލުވާކަމާ އަދި އެ ގޮތަށް ބައްދަލުވާ ކޮންމެ ފަހަރަކުމެ އެއް ފުރާނަ އަނެއް ފުރާނައަށް މަރުޙަބާކިޔައި ތަހުނިޔާކިޔައި ކަމާއި، اللهُ سُبحَانَهُ وَتَعَالَىގެ ޙަޟްރަތުގައި ޝަހީދުންނަށްހުރި މަތިވެރި ދަރަޖަ މި އާޔަތުން ރަނގަޅަށް އެނގި ސާބިތުވެއެވެ.[110] ","[109] تَفْسِيرُ تَيْسِيرِ الْكَرِيمِ الرَّحَمْنِ لِلِإْمَامِ عَبْدِ الرَّحْمَنِ السَّعْدِي\n[110] تَفْسِيرُ تَيْسِيرِ الْكَرِيمِ الرَّحَمْنِ لِلِإْمَامِ عَبْدِ الرَّحَمْنِ السَّعْدِي"],["(172) އުޙުދު ހަނގުރާމައިގައި ބައިވެރިވެވަޑައިގެންނެވި އަޞްޙާބުންނަށް، އެ ހަނގުރާމައިގައި ލިބިވަޑައިގެންނެވި ވޭނާއި، ވަރުބަލިކަމާއި، ހާނީއްކައިގެ އިތުރަށް، އޭގެތެރެއިން ގިނަ ބޭފުޅުންގެ ހަށިކޮޅުތައް ކެނޑި، ފާރުވެ، ޒަޚަމްވެފައި ވަނިކޮށް ވެސް،\nاللهُ سُبحَانَهُ وَتَعَالَىއާއި، އެ إِلٰهُގެ ރަސޫލާގެ ގޮވައިލެއްވުމަށް އިޖާބަދެއްވައި، މައްކާގެ މުޝްރިކުންނާ މުޤާބަލާކުރައްވައި ޖިހާދުކުރެއްވުމަށް އެ އަޞްޙާބުން ނުކުމެވަޑައިގަތެވެ.\nއެއީ، الرَّوْحَاءގައި ތިބެގެން މުސްލިމުންގެ ވަސް ދުނިޔެއިން ފިލުވައިލުމުގެ ގޮތުން، މަދީނާއަށް ހަމަލާދިނުމަށް ރާވަމުންދިޔަ، މައްކާގެ މުޝްރިކުންނާ ހަނގުރާމަކުރެއްވުމަށް ޓަކައި ނުކުމެވަޑައިގަތުމަށް، رَسُولُ اللهِ ﷺ ގޮވައިލެއްވި ހިނދުގައެވެ. ދެން، އެ އަޞްޙާބުންނައިގެން، رَسُولُ اللهِ ﷺ حَمْرَاءُ الأَسَدއަށް ނުކުމެވަޑައިގެންނެވިއެވެ.\nފަހެ، އެ ގޮތަށް ކަންތައްކުރެއްވި އަޞްޙާބުންނީ، رَسُولُ اللهِ ﷺ ދެއްކެވި މަގުން ހިންގެވި، އިޚްލާޞްތެރި، އިޙްސާންތެރި، ތަޤްވާވެރީންނެވެ. އެހެންކަމުން، اللهُ سُبحَانَهُ وَتَعَالَىގެ ޙަޟްރަތުގައި އެ އަޞްޙާބުންނަށް ނުހަނު ބޮޑު ދަރުމަޔާއި ޘަވާބުހުއްޓެވެ! އެ ދަރުމައާއި ޘަވާބަކީ، އެ އަޞްޙާބުންނަށް ކުރެއްވިފައިވާ ކުށްތައް ފުއްސެވުމާއި، ހެޔޮ ކަންތައްތައް ގިނަގުނަކުރައްވައި އިތުރުކޮށްދެއްވުމާއި، ދަރަޖަ މަތިވެރިކުރެއްވުމާއި، ރަޙީމުވަންތަ إِلٰهُގެ ޙަޟްރަތުގައި، ސުވަރުގޭގެ ދާއިމީ ނިޢުމަތުގައި ދެމިތިއްބެވުމެވެ.[111] \nދަންނާށެވެ! މުސްލިމުންގެ ވަސް ދުނިޔެއިން ފިލުވައިލުމުގެ ގޮތުން މަދީނާއާ ހަމަލާދިނުމުގެ ގަސްތުގައި، الرَّوْحَاءގައި ތިބެގެން ރާވަމުންދިޔަ މައްކާގެ މުޝްރިކުންނާ ހަނގުރާމަކުރެއްވުމަށް ޓަކައި ނުކުމުވަޑައިގަތުމަށް، رَسُولُ اللهِ ﷺގެ އަޞްޙާބުންނަށް، އެ ރަސޫލާ ގޮވައިލެއްވިއެވެ. ދެން، އެ ގޮވައިލުމަށް އިޖާބަދެއްވައި، އުޙުދު ހަނގުރާމައިގައި، އެ ރަސޫލާގެ އަޞްޙާބުންނަށް ލިބިވަޑައިގެންނެވި ވޭނާއި، ވަރުބަލިކަމާއި، ހާނީއްކައިގެ އިތުރަށް، އޭގެ ތެރެއިން ގިނަ ބޭފުޅުންގެ ހަށިކޮޅުތައް ކެނޑި، ފާރުވެ، ޒަޚަމްވެފައި ވަނިކޮށް ވެސް، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާގެ އަމުރުފުޅަށް ކިޔަމަންތެރިވެވަޑައިގެން ހަނގުރާމައަށް ނުކުމެވަޑައިގެންނެވިއެވެ.\nވުމާއެކު، މައްކާގެ މުޝްރިކުންނާ މުޤާބަލާކުރައްވައި ޖިހާދުކުރެއްވުމަށް ޓަކައި، رَسُولُ اللهِ ﷺގެ އަރިހުގައި حَمْرَاءُ الأَسَدއަށް ނުކުމެވަޑައިގެންނެވި އަޞްޙާބުންނަށްހުރި ދަރުމައާއި ޘަވާބުގެ ވާހަކަ ބަޔާންކުރައްވައި، اللهُ سُبحَانَهُ وَتَعَالَى މި އާޔަތް ބާވައިލެއްވިކަމުގައި ރިވާވެގެން ވެއެވެ.[112] \nއަދި ދަންނާށެވެ! الرَّوحَاءއަކީ، މަދީނާއާއި ތިރީސް ހަ މޭލު ދުރުގައި މައްކާއާވީ ފަރާތުގައި އޮތް ތަނެކެވެ. އަދި حَمْرَاءُ الأَسَدއަކީ، رَسُولُ اللهِ ﷺގެ ޒަމާނުގައި މަދީނާއާ އަށް މޭލު ދުރުގައިވާ ކުޑަ ފަރުބަދައެކެވެ. އެ ފަރުބަދައިގެ ވަށައިގެންވާ ބިމުގެ ވެއްޔަކީ، ރަތް ކުލައިގެ ވެލި ކަމުގައި ވުމާއެކު، އެ ފަރުބަދައަށް حَمْرَاءُ الأَسَدގެ ނަމުން ނަން ކިޔުނެވެ. ޒަމާންތައް ވޭތުވެގޮސް الْمَدِينَةُ الْمُنَوَّرَة ބޮޑުވެ ފުޅާވުމުގެ ސަބަބުން، މިހާރު އެ ތަން ވަނީ މަދީނާގެ ސަރަހައްދުގެ ތެރެއަށް ވަދެފައެވެ.[113] ","[111] التَّفْسِيرُ الْمُيَسَّرُ لِلدَّ كْتُور عَائِضِ الْقَرْنِي الرَّحِيقُ الْمَخْتُومُ لِلدَّكْتُور صَفِيِّ الرَّحْمنِ الْمُبَاركبوري\n[112] تَفْسِيرُ الْقُرْآنِ الْعَظِيمِ ِ لِلِإْمَامِ الْحَافِظِ ابْنِ كَثِير الدِّمِشْقِي\n[113] الرَّحِيقُ الْمَخْتُومُ لِلدَّكْتُور صَفِيِّ الرَّحَمْنِ الْمُبَاركبوري"],["(173) މުސްލިމުންނާ ދެކޮޅަށް ނުކުމެ، الرَّوحَاءގައި އެއްވެ ތިބި މައްކާގެ މުޝްރިކުންނާ ހަނގުރާމަކުރެއްވުމަށް ޓަކައި، އުޙުދު ހަނގުރާމައިގައި ބައިވެރިވެވަޑައިގެންނެވި އަޞްޙާބުންނައިގެން، رَسُولُ اللهِ ﷺ ނުކުމެވަޑައިގަންނަވައި، حَمْرَاءُ اْلأَسَدُގެ ކައިރީގައި ހުންނަވަނިކޮށް، عَبْدُ الْقَيْسُ ވަންހައިގެ މުޝްރިކުންގެ ބަޔަކު އައިސް، رَسُولُ اللهِ ﷺގެ އަރިހުގައި ތިއްބެވި އަޞްޙާބުންނަށް ދެންނެވިއެވެ. أَبُوْ سُفْيَانއާއި އޭނާއާ އެކުގައިވާ ކާފިރުންގެ ލަޝްކަރު، الرَّوحَاءގައި އެއްވެ ޖަމާވެ އެ ތިބީ، ތިޔަބައިމީހުންނާ ދެކޮޅަށް ހަނގުރާމަކުރުމަށް އެނބުރި އައުމަށް ތައްޔާރުވެގެންނެވެ.\nއެއީ، ތިޔަބައިމީހުންގެ އާރާއިބާރު ނެތިކޮށްލައި ތިޔަބައިމީހުންގެ ވަސް ދުނިޔެއިން ފިލުވައިލުމަށެވެ. ވީމާ، أَبُوْ سُفْيَانގެ ލަޝްކަރާ ބައްދަލުކޮށް އެބައިމީހުންނާ ހަނގުރާމަކުރުމަށް ތިޔަބައިމީހުން ޖެހިލުންވެ، އެބައިމީހުންދެކެ ބިރުގަންނާށެވެ! އެހެނީ، އެބައިމީހުންނާ ހަނގުރާމަކުރެވޭ ފަދަ ބާރެއް، މިހާރު ތިޔަބައިމީހުންގެ ކިބަޔަކު ނުވެއެވެ.\nދަންނާށެވެ! މުސްލިމުން ބިރުގަންނަވައި އެބައިމީހުންގެ ހިތްވަރުދެރަކުރުމަށް ޓަކައި، عَبْدُ الْقَيس ވަންހައިގެ ޤާފިލާގެ މީހުން އެ ދެއްކި ވާހަކައިގެ ސަބަބުން، މުސްލިމުންނަށް އާ ހިތްވަރެއް ލިބި، އެބައިމީހުންގެ ޢަޒުމް ވަރުގަދަވެ، އީމާންކަން އިތުރުވެގެން ދިޔައެވެ. އަދި މުއުމިނުންނަށް ނަޞްރުދެއްވާނޭ ކަމަށް، اللهُ سُبحَانَهُ وَتَعَالَى ކުރައްވައިފައިވާ ވަޢުދުފުޅުގެ ތެދުކަން ވެސް، މުއުމިނުންގެ ހިތުގައި ކުރިއަށްވުރެން އިތުރަށް އަށަގަތެވެ. ވުމާއެކު، އެބައިމީހުން އެ ދެއްކި ވާހަކައިގެ ސަބަބުން އަޞްޙާބުންގެ ވަރުގަދަ ޢަޒުމަށް ކުޑަވެސް ބަދަލެއް ނައެވެ.\nއަދި އެބައިމީހުން އެ ދެއްކި ވާހަކައިގެ އަޑުއިވިވަޑައިގަތުމުން، اللهُ سُبحَانَهُ وَتَعَالَىގެ ރަސޫލާއާއި، އެ ރަސޫލާގެ އަރިހުގައި ތިއްބެވި އިތުރު މާތް އަޞްޙާބުން ވިދާޅުވީ، މި ފަދައިންނެވެ. މާނައީ: ”اللهُ سُبحَانَهُ وَتَعَالَىގެ ނަޞްރުވެރިވަންތަކަމާއި އެހީތެރިވަންތަކަން ތިމަންމެންނަށް ފުދެއެވެ. އަދި އަޅުތަކުންގެ ކަންތައްތައް ތަދްބީރުކުރައްވައި އެބައިމީހުންގެ ކަންތައްތަކާ ޙަވާލުވެވެވޮޑިގެންވާ، إِلٰهُގެ މަތިވެރިވަންތަކަމާއި މާތްވަންތަކަމުގެ ބޮޑުކަމާއެވެ!“[114] ","[114] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالرَّحِيقُ الْمَخْتُومُ لِلدَّكْتُور\nصَفِيِّ الرَّحْمَنِ الْمُبَاركبوري"],["(174) ދެންފަހެ، رَسُولُ اللهِ ﷺގެ އަރިހުގައި حَمْرَاءُ اْلأَسَدއަށް ނުކުމެވަޑައިގެންނެވި އަޞްޙާބުން، ހަތަރު ދުވަސް ވާނދެން އެ ތާނގައި ތިއްބެވުމަށް ފަހު، އެ إِلٰهُގެ ދުޝްމަނުންނާ ހަނގުރާމަކުރުމެއް، ޤަތުލުވުމެއް އަދި ޤަތުލުކުރުމެއް ވިއަސް ނެތި، ސަލާމަތުން ރަނގަޅު ހެޔޮ ޙާލުކޮޅުގައި، المَدِينَةُ المُنَوَّرَةއަށް އެނބުރިވަޑައިގަތީ، اللهُ سُبحَانَهُ وَتَعَالَىގެ ދަރުމަވަންތަވެރިކަމުންނެވެ.\nއަދި އެ އަޞްޙާބުންނަށް، އެ إِلٰهُ ދެއްވި ރައްކައުތެރިކަމާއި، އަމަންއަމާންކަމާއި، މާތްކަމާއި، މަތިވެރިކަމާއި، ގިނަގުނަ ދަރުމައާއި، ޘަވާބައިގެންނެވެ. އަދި އެ ޙާދިޘާގެ ސަބަބުން، އެ އަޞްޙާބުންގެ އީމާންކަމާއި ޔަޤީންކަން އިތުރުވިއެވެ. އަދި، اللهُ سُبحَانَهُ وَتَعَالَىގެ ރަސޫލާއަށް ކިޔަމަންވެވަޑައިގެން، އެ ރުހިވޮޑިގަންނަވާ މަގަށް އެ އަޞްޙާބުން ތަބާވެވަޑައިގަތެވެ. އަދި، اللهُ سُبحَانَهُ وَتَعَالَىއީ، އެ އަޞްޙާބުންނާއި އެ ނޫން ވެސް މުއުމިނުންގެ މައްޗަށް، ނުހަނު އޯގާވަންތަ އަދި ބޮޑުވެގެންވާ ދަރުމަވަންތަކަމުގެ ވެރި إِلٰهއެވެ.[115] ","[115] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالرَّحِيقُ الْمَخْتُومُ لِلدَّكْتُور\nصَفِيِّ الرَّحْمنِ الْمُبَاركبوري"],["(175) ހަމަކަށަވަރުން، ތިޔަބައިމީހުންގެ ހިތްވަރާއި ފަންވަރުދެރަކުރުވުމަށް ޓަކައި، ބިރުގެންނެވުމުގެ ބަސްތައްބުނެ ޝައިޠާނާ ތިޔަބައިމީހުން ބިރުގެންނެވީ، އެ ޝައިޠާނާގެ އެކުވެރީންނާއި، އެހީތެރީންނާއި، ވާގިވެރީން މެދުވެރިކޮށްގެންނެވެ. ވީމާ، عَبْدُ الْقَيس ވަންހައިގެ މީހުން ތިޔަބައިމީހުންނަށް ދިން ޚަބަރަކީ، ޝައިޠާނާގެ ރަޙްމަތްތެރި މުޝްރިކުންދެކެ ތިޔަބައިމީހުން ބިރުގެންނެވުމަށް ޓަކައި ޝައިޠާނާގެ ފަރާތުން ތިޔަބައިމީހުންނަށް ދޭ ޚަބަރެކެވެ.\nވީމާ، އެ ޚަބަރުތައް ޤަބޫލުކޮށް، މުޝްރިކުންދެކެ ތިޔަބައިމީހުން ބިރުނުގަންނާށެވެ! އެހެނީ، ޝައިޠާނާގެ ރަޙްމަތްތެރި މުޝްރިކުންނަކީ، އެބައިމީހުންނަށް މަދަދުވެރިވެ ނަޞްރުދެވޭނޭ ހަމަ އެއްވެސް ފަރާތެއްނުވާ ނިކަމެތި ބަޔެކެވެ. ފަހެ، ތިޔަބައިމީހުންނީ، ތެދުވެރި މުއުމިނުން ކަމުގައި ވަނީ ނަމަ، އަދި އީމާންކަން ލާޒިމުކުރާ ކަންތައްތައް ފުރިހަމައަށް އަދާކުރާ ބަޔަކު ކަމުގައި ވަނީ ނަމަ، މުޝްރިކުންދެކެ ބިރުނުގަނެ، ހަމައެކަނި، ތިމަން إِلٰهއަށް ތިޔަބައިމީހުން ބިރުވެތިވާށެވެ! އެއީ، ތިމަން إِلٰهُގެ އަމުރުފުޅުތަކަށް ފުރިހަމައަށް ކިޔަމަންތެރިވެ، ނަހީކުރެއްވި ކަންތައްތަކުން މުޅީން ދުރުވެ، ތިމަން إِلٰهُގެ ރަސޫލާއާ ތަބާވުމުންނެވެ.[116] ","[116] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(176) އޭ ރަސޫލާއެވެ! ތިމަން إِلٰهُގެ އެއްކައުވަންތަކަމާ ދެކޮޅުހަދައި އިންކާރުކޮށް، މަގުފުރެދުމާއި ކާފިރުކަން އިޚްތިޔާރުކުރުމަށް އަވަސްވެގަންނަ މީހުންގެ ކުފުރުވެރި ޢަމަލުތަކާމެދު ހިތާމަކުރައްވައި، އިބަ ރަސޫލާގެ ހިތްޕުޅަށް ނުތަނަވަސްކަން ވެރިވިޔަ ނުދެއްވާށެވެ!\nހަމަކަށަވަރުން، އެ ފަދަ ކާފިރުންކުރާ އެއްވެސް ކަމަކުން، اللهُ سُبحَانَهُ وَتَعَالَىއަށް ކުޑަވެސް ގެއްލުމެއް އެބައިމީހުންނަކަށް ނުދެވޭނެތެވެ. އަދި ކިއެއްތަ! ކާފިރުން އެ ކުރާ ކަންތައްތަކުގެ ސަބަބުން، އީމާންކަމުގެ ފޮނިކަމާއި ގިނަގުނަ ނިޢުމަތްތަކުން މަޙްރޫމުވާނީ ހަމަ އެބައިމީހުންނެވެ. އަދި ހުރިހައި ގެއްލުމަކާއި ހަލާކެއް ލިބޭނީ ވެސް ހަމަ އެބައިމީހުންގެ އަމިއްލަ ނަފްސުތަކަށެވެ.\nއަދި އެ ފަދަ ކާފިރުންގެ ކާފިރުކަން އެބައިމީހުންނާ ވަކިނުވާނޭ ކަމަށް ލިޔުއްވި ދުވަހު، اللهُ سُبحَانَهُ وَتَعَالَى އިރާދަކުރެއްވީ، އާޚިރަތް ދުވަހުން އެބައިމީހުންނަށް އެއްވެސް ދަރުމައެއް ޘަވާބެއް ނުދެއްވުމަށެވެ. އެއީ، اللهُ سُبحَانَهُ وَتَعَالَىގެ ރަސޫލާ ދެއްވާ ޙައްޤު ދަޢުވަތުން އެބައިމީހުން އެއްކިބާވެގަނެ، އީމާންވުމަށް އިންކާރުކޮށް، ކާފިރުކަންމަތީ މަރުވާނޭކަން، اللهُ سُبحَانَهُ وَتَعَالَى ދެނެވޮޑިގެންވާތީއެވެ. ވީމާ، އާޚިރަތް ދުވަހުން، ނަރަކައިގައި އެބައިމީހުންނަށް ޓަކައި ހުރީ ބޮޑުވެގެންވާ ޢަޛާބެވެ.[117] \nމި އާޔަތާއި މި އާޔަތަށް ފަހު އޮތް އާޔަތް ބާވައިލެއްވުނު ސަބަބު:\nމި ދެ އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެގެން ވެއެވެ. މި ދެ އާޔަތް ބާވައިލެއްވުނީ، އިސްލާމް ދީން ދޫކޮށް މުރުތައްދުވީ ބަޔަކާ މެދުގައެވެ. އެހެނީ، އެބައިމީހުން މުރުތައްދުވުމުން، އެ ކަމާމެދު، ކައު އިތުރު ރަސޫލާ ދެރަފުޅުވެ ހިތާމަކުރެއްވިއެވެ. އަދި މި ދެ އާޔަތް ބާވައިލެއްވުނީ، ކާފިރުންނަށް ހިތްވަރުދީ، އެބައިމީހުންނަށް އެހީތެރިވެ އުޅޭ މުނާފިޤުންނާމެދުގައި ކަމަށް ވެސް ރިވާވެގެން ވެއެވެ.[118] ","[117] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[118] الجَْامِعُ الَأِ حْكَامِ الْقُرْآنِ لِلْإمَامِ الْقُرْطُبِي"],["(177) ހަމަކަށަވަރުން، އީމާންކަމުގެ ބަދަލުގައި ކާފިރުކަން ގަނެ، ކާފިރުކަން އިޚްތިޔާރުކުރި މީހުންނަކަށް، އެއްވެސް ކަމަކުން، اللهُ سُبحَانَهُ وَتَعَالَىއަށް ކުޑަވެސް ގެއްލުމެއް ނުދެވޭނެއެވެ. އެހެނީ، ހަމަކަށަވަރުން، اللهُ سُبحَانَهُ وَتَعَالَىއީ، އަމިއްލަ ޛާތުފުޅައިގެން ފުދިވޮޑިގެންވާ، ކަށަކުޅަދުންވަންތަ ގަދަކީރިތިވަންތަ إِلٰهއެވެ.\nއަދި ކިއެއްތަ! ކާފިރުކަންމަތީގައި ތިބެ، އެބައިމީހުންކުރި ހުރިހައި ކަމެއްގެ ގެއްލުމަކާއި ހަލާކެއް ވެސް ހުންނާނީ ހަމަ އެބައިމީހުންގެ އަމިއްލަ ނަފްސުތަކަށެވެ. އަދި އާޚިރަތް ދުވަހުން، އެބައިމީހުނަށްހުރީ ވޭނުންފުރިގެންވާ ގަދަފަދަ ޢަޛާބެވެ.",""],["(178) އަދި ހަމަކަށަވަރުން، ތިމަން إِلٰهُގެ އެއްކައުވަންތަކަން ޤަބޫލުނުކޮށް، ރަސޫލާގެ ރިސާލަތަށް އިންކާރުކޮށް ދެކޮޅުހަދާ ކާފިރުންގެ ޢުމުރުދިގުކުރެއްވުމަކީ، އަދި ދުނިޔޭގެ ފައިދާއާއި އަރާމުދެނިވި ތަކެތި އެބައިމީހުންނަށް ދެއްވުމަކީ، އެބައިމީހުންގެ ނަފްސުތަކަށް ޓަކައި ހުރި ހެޔޮ ގޮތެއް ކަމުގައި އެބައިމީހުން ހީނުކުރާހުށިކަމެވެ! އަދި އެބައިމީހުންގެ ކިބައިގައިހުރި ކާފިރުކަމާއި އެބައިމީހުންކުރާ ފާފަތަކަށް ޢުޤޫބާތްނުދެއްވައި، ތިމަން إِلٰهُ ލަސްކުރައްވަނީ، އެބައިމީހުންގެ ނަފްސުތަކަށް ޓަކައި ހުރި ހެޔޮ ގޮތެއް ކަމުގައި ވެސް އެބައިމީހުން ހީނުކުރާހުށިކަމެވެ!\nހަމަކަށަވަރުން، އެބައިމީހުންނާމެދު، ތިމަން إِلٰهُ އެ ގޮތަށް ކަންތައްކުރައްވައި، އެބައިމީހުންގެ މަރުގެންނެވުން ފަސްކުރައްވައި، އެބައިމީހުންނަށް ޢުޤޫބާތްނުދެއްވައި ލަސްކުރައްވައި، އެބައިމީހުންނަށް މުހުލަތުދެއްވަނީ، އެބައިމީހުންގެ އަމިއްލަ ނަފްސުތަކަށް އެބައިމީހުންކުރާ އަނިޔާތައް ގިނަކޮށް، އުރެދުންތަކާއި ފާފަތަކަށް އަރައިގަތުން އިތުރުކުޅައުމަށް ޓަކައެވެ. އަދި އެ ކަންކަމުގެ ސަބަބުން، އާޚިރަތް ދުވަހުން، އެބައިމީހުންނަށް ލިބޭ ޢުޤޫބާތާއި، ވޭނާއި، ކެކުޅުމާއި، ޢަޛާބު އިތުރުވުމަށް ޓަކައި ވެސް މެއެވެ. ވީމާ، އާޚިރަތް ދުވަހުން އެބައިމީހުންނަށްހުރީ، ނުހަނު ބޮޑަށް އިހާނާތްތެރިކަންދެނިވި ގަދަފަދަ ޢަޛާބެވެ.[119] ","[119] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(179) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ ތެރޭގައިވާ އިޚްލާޞްތެރި މުއުމިނުންނަކީ ކޮން ބަޔަކު ކަމާއި، ބޭރުފުށުން އީމާންކަން ފައުޅުކޮށް ކާފިރުކަން ސިއްރުކޮށް ދެފުށްދެގޮތްކުރާ މުނާފިޤުންނަކީ ކޮން ބަޔަކު ކަން، ތިމަން إِلٰهُ މޮޅަށް ދެނެވޮޑިގެންވަމެވެ.ވުމާއެކު، އެ ކަންކަން ހާމަކުރައްވައި ރަނގަޅު މީހުންގެ ތެރެއިން ނުބައި މީހުން ވަކިކުރައްވައިފުމަށް ދާނދެން މެނުވީ، ތިޔަ މުއުމިނުން މިހާރު ތިޔަ އުޅޭ ގޮތަށް މުނާފިޤުންނާ އެކުވެރިވެ އެކުގައި އުޅުމަށް ޓަކައި، ތިޔަބައިމީހުން ދޫކުރެއްވުމަކަށް، اللهُ سُبحَانَهُ وَتَعَالَى އިރާދައެއް ނުކުރައްވަތެވެ.\nއަދި ޣައިބުގެ ޢިލްމަކީ، اللهُ سُبحَانَهُ وَتَعَالَىގެ އަމިއްލަ ޛާތުފުޅަށް، އެ إِلٰهُ ޚާއްޞަކުރައްވައިފައިވާ ޢިލްމަކަށް ވުމާ އެކު، ޣައިބުގެ ޢިލްމުގެ ތެރެއިން އެއްވެސް މިންވަރެއް، اللهُ سُبحَانَهُ وَتَعَالَى ތިޔަބައިމީހުންނަށް ފައުޅުކުރައްވައި ހާމައެއް ނުކުރައްވާނެތެވެ. ނަމަވެސް، اللهُ سُبحَانَهُ وَتَعَالَى ފޮނުއްވާ ރަސޫލުންގެ ތެރެއިން ރަސޫލަކަށް ވަޙީބާވައިލައްވައި، ޣައިބުގެ ޢިލްމުގެ ތެރެއިން، އެ إِلٰهُ އެދިވޮޑިގަތް މިންވަރެއް، އެ ރަސޫލަކަށް އަންގަވަތެވެ. ވުމާއެކު، މުސްލިމުންގެ ތެރޭގައި އުޅެމުން އައި މުނާފިޤުންނަކީ ކޮބައިކަން، مُحَمَّدُ ﷺއަށް، اللهُ سُبحَانَهُ وَتَعَالَى އެންގެވިއެވެ. ކަން މިހެން ހުރުމާ އެކު ވެސް، ގިނަގުނަ ތަކްލީފުތައް ޖައްސަވައި ބޮޑެތި މުޞީބާތްތައް މެދުވެރިކުރެއްވުމަކީ، މުއުމިނުންނާއި މުނާފިޤުން ވަކިކޮށް ދެނެގަތުމަށް ޓަކައި، اللهُ سُبحَانَهُ وَتَعَالَى މިންވަރުކުރައްވައިފައިވާ ގޮތެވެ.\nވީމާ، އެ ބަޔަކު ޢަމަލުކުރާ ގޮތުން، އެއީ މުއުމިނެއްކަން ނުވަތަ މުނާފިޤެއް ކަން ވަކިކޮށް ދެނެގަނެވިދާނެއެވެ. އެ ކަމުގެ މިސާލަކީ، އުޙުދު ހަނގުރާމައިގެ ދުވަހު، އިޚްލާޞްތެރި މުއުމިނުން ކެތްތެރިކަމާ އެކު، ހަނގުރާމައިގެ މައިދާނުގައި ސާބިތުވެތިބިއިރު، މުނާފިޤުން އެއްވެސް ކެތްތެރިކަމެއް ނެތި ހިތާމަ ފައުޅުކޮށް އުޅުނުއުޅުމެވެ.\nއޭ މުއުމިނުންނޭވެ! ފަހެ، ތިޔަބައިމީހުން، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލުންނަށް ތެދުވެރި އީމާނަކުން އީމާންވާށެވެ! އަދި ތިޔަބައިމީހުންގެ ވެރި إِلٰهއަށް އީމާންވެ، އެ إِلٰهُގެ އަމުރުފުޅުތަކަށް ކިޔަމަންތެރިވެ ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ ތަޤްވާވެރިވެއްޖެ ނަމަ، ބޮޑުވެގެންވާ ދަރުމައާއި ގިނަގުނަ ޘަވާބު، ތިޔަބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[120] \nދަންނާށެވެ! މި އާޔަތް ބާވައިލެއްވުނީ، މުއުމިނުންނާއި މުނާފިޤުން ވަކިވެ އެނގޭނޭ ފާހަގައެއް ދެއްކެވުމަށް އެދި، ކައު އިތުރު ރަސޫލާގެ އަރިހުގައި މުއުމިނުން ދެންނެވުމުން، އެ ކަމާ ގުޅޭ ގޮތުން ކަމުގައި ރިވާވެގެން ވެއެވެ.[121] ","[120] تَفْسِيرُ تَيْسِيرِ الْكَرِيمِ الرَّحْمَنِ لِلْإمَامِ عَبْدِ الرَّحْمَنِ السَّعْدِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ\nالْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[121] تَفْسِيرُ الْكَشْفِ وَالْبَيَانِ لِلْإمَامِ الثَّعْلَبِي"],["(180) اللهُ سُبحَانَهُ وَتَعَالَىގެ ދަރުމަވަންތަވެރިކަމުގެ ތެރެއިން ތިމާމެންނަށް، އެ إِلٰهُ ދެއްވައިފައިވާ ކަންތައްތަކާއި، ތަކެއްޗާއި، މުދަލަށް ދަހިވެތިވެ، އެ ކަންތައްތަކާއި، އެ ތަކެއްޗާއި، އެ މުދައު ރަނގަޅު ހެޔޮގޮތުގައި ބޭނުން ވެސް ނުކޮށް އަދި ހޭދަ ވެސް ނުކުރާ މީހުން ދަންނާށެވެ!\nފަހެ، އެބައިމީހުން އެ ކުރަނީ، އެބައިމީހުންނަށް ފައިދާހުރި ރަނގަޅު ކަމެއް ކަމުގައި، ފަހަރެއްގައި ވެސް އެބައިމީހުން ހީނުކުރާހުށިކަމެވެ! އަދި ކިއެއްތަ! އެ ކަންކަން އެ ގޮތަށް ކުރުމަކީ، އެބައިމީހުންނަށް ނުހަނު ގެއްލުންހުރި އަދި އެހައިމެ ނުބައިކަން ބޮޑު ކަމެކެވެ. އެހެނީ ހަމަކަށަވަރުން، މުދަލުން އަދާކުރާން ޖެހޭ ޒަކާތްނުދީ، اللهُ سُبحَانَهُ وَتَعَالَىގެ ވަޖުހުފުޅުއަދައި، އެ إِلٰهُގެ އަޅުތަކުންނަށް އެހީތެރިނުވެ، އެބައިމީހުން އެއްކޮށް ޖަމާކުރި މުދައުތައް އަލިފާނުގެ ކަސްތަޅުތަކެއް ކަމުގައިވެ، ޤިޔާމަތް ދުވަހުން، އެބައިމީހުންގެ ކަރުގައި އެ ތަކެތި އެޅުއްވޭ ހުއްޓެވެ.\nދަންނާށެވެ! އުޑުތަކާއި ބިމާ އަދި ވުޖޫދުގައިވާ އެންމެހައި ތަކެތީގެ މިލްކުވެރިކަން ވަނީ، އެއްކައުވަންތަ اللهُ سُبحَانَهُ وَتَعَالَى އަށެވެ. އެހެންކަމުން، އެ ހުރިހައި ބަޔަކާއި ތަކެއްޗެއް، ޤިޔާމަތް ދުވަހުން އެނބުރިދާހުށީ، އެ إِلٰهُގެ ޙަޟްރަތަށެވެ. އެއީ، ޚަލްޤުތަކުންގެ ތެރެއިން ބައެއް މަލާއިކަތުންނާއި، ޙޫރަލްޢީނުންނާއި، ސުވަރުގެއާއި، ނަރަކައާ އަދި މި ނޫނަސް ފަނާނުކުރެއްވުމަށް، އެ إِلٰهُ ކަނޑައަޅުއްވައިފައިވާ ޚަލްޤުތަކުން ފިޔަވައި، އެހެން ހުރިހައި ޚަލްޤުތަކުން ފަނާކުރައްވައި ނެތިކުރެއްވުމަށް ފަހު، އެ ފަނާކުރައްވައި ނެތިކުރެއްވި ހުރިހައި ޚަލްޤުތަކުން އަލުން ދިރުއްވުމުންނެވެ.\nދެން އެއަށްފަހު، މީސްތަކުން މަޙްޝަރުކުރައްވައި ޙިސާބުބެއްލެވުމަށް ފަހު، އެ މީހަކު ކޮށްފައިވާ ޢަމަލަކަށް ލިބުން ޙައްޤުވާ ދަރުމައާއި ޘަވާބު ނުވަތަ ޢަޛާބު، އެ މީހަކަށް، އެ إِلٰهُ ދެއްވާނެތެވެ. އަދި ހަމަކަށަވަރުން، اللهُ سُبحَانَهُ وَتَعَالَىއީ، ތިޔަބައިމީހުން ކޮށްފައިވާ ހުރިހައި ޢަމަލެއްގެ ޚަބަރު، މޮޅަށް ދެނެވޮޑިގެންވާ إِلٰهއެވެ.[122] \nދަންނާށެވެ! اللهُ سُبحَانَهُ وَتَعَالَىގެ ދަރުމަވަންތަވެރިކަމުގެ ތެރެއިން، މުދަލާއި ތަނަވަސްކަން މީހަކަށް ދެއްވުމުން، އެ މުދަލަށް ދަހިވެތިވެ، ހެޔޮ ގޮތުގައި އެ މުދައު ހޭދަނުކޮށް، ޒަކާތް ނުދީ އުޅޭ މީހުންގެ ޙާލު، ޤިޔާމަތް ދުވަހުން ހުންނާނޭ ގޮތް ބަޔާންކުރައްވައި، ކައު އިތުރު ރަސޫލާ ޙަދީޘުކުރެއްވިއެވެ. «وَلَا مِنْ صَاحِبِ مَالٍ لَا يُؤَدِّي زَكَاتَهُ إِلَّا تَحَوَّلَ يَوْمَ الْقِيَامَةِ شُجَاعًا أَقْرَعَ يَتْبَعُ صَاحِبَهُ حَيْثُمَا ذَهَبَ وَهُوَ يَفِرُّ مِنْهُ وَيُقَالُ هَذَا مَالُكَ الَّذِي كُنْتَ تَبْخَلُ بِهِ»[123] \nމާނައީ: ”އަދި ކޮންމެ މުދައުވެރިއަކު ވެސް، އޭނާގެ މުދަލުން ޒަކާތް ނުދޭ ކަމުގައި ވަނީ ނަމަ، ޤިޔާމަތް ދުވަހުން އެ މުދައު ބަދަލުވެގެންދާހުށީ، ނުހަނު ވިހަގަދަ ބޮޑު ނާގަހަރުފައަކަށެވެ. އަދި ކޮންމެ ތަނަކަށް އެ މީހަކުދިޔަ ކަމުގައި ވިއަސް، އެ މީހަކުގެ ފަހަތުން އެ ހަރުފަ ދާނެތެވެ. އަދި އެ އެއްޗަށް އަތުނުވެ ދުވެފިލާން ވެސް އެ މީހަކު އުޅޭނެތެވެ. އަދި އެ މީހަކަށް ބުނެވޭނެތެވެ. މިއީ، އެ މުދަލަކަށް ކަލޭ ދަހިވެތިވެ އުޅުނު، ކަލޭގެ މުދަލެވެ.“\nމި އާޔަތް ބާވައިލެއްވުނީ، رَسُولُ اللهِ ﷺ ގެންނެވި ރިސާލަތަކީ ޙައްޤު ތެދު ރިސާލަތެއްކަމާއި، އެ ރަސޫލާއަކީ، اللهُ سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ތެދުވެރި ރަސޫލަކު ކަން އެނގި ތިބުމާ އެކު، އެ ކަން ސިއްރުކޮށް ވަންހަނާކޮށް، އެ ވާހަކަ މީސްތަކުންނަށް ފޮރުވައި ދަހިވެތިވެ އުޅޭ ފޮތުގެ އަހްލުވެރީންނާ މެދުގައި ކަމަށް ރިވާވެގެން ވެއެވެ.[124] ","[122] تَفْسِيرُ تَيْسِيرِ الْكَرِيمِ الرَّحَمْنِ لِلِإْمَامِ عَبْدِ الرَّحْمَنِ السَّعْدِي وَالتَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[123] صَحِيحُ اْلإمَامِ مُسْلِمٍ\n[124] الجَْامِعُ لِأحْكَامِ الْقُرْآنِ لِلِإْمَامِ الْقُرْطُبِي"],["(181) ހަމަކަށަވަރުން ޔަހޫދީންގެ ބަޔަކު ދެއްކި ވާހަކަތައް، اللهُ سُبحَانَهُ وَتَعَالَى އައްސަވައިވޮޑިގެންފި ކަން ކަށަވަރެވެ. ”ހަމަކަށަވަރުން، اللهُ سُبحَانَهُ وَتَعَالَىއަކީ ފަޤީރެކެވެ. އަދި ތިމަންމެންނަކީ މުއްސަދީންނެވެ. އެހެންކަމުން، ތިމަންމެންގެ އަތުން ދަރަނީގެ ގޮތުގައި މުދައު ލިބިވޮޑިގަތުމަށް، اللهُ سُبحَانَهُ وَتَعَالَى އެދިވޮޑިގަންނަވަތެވެ.“ މި ފަދައިން ބުނެ، އެ ޔަހޫދީން އެ ދެއްކި ވާހަކަތައް، ތިމަން اللهُ ލިޔުއްވާހުށީމެވެ. އަދި، ތިމަން اللهُ ފޮނުއްވި ނަބިއްޔުންގެ ތެރެއިން ބައެއް ނަބިއްޔުންނާ އެބައިމީހުންގެ ކާބަފައިން ޢަދާވާތްތެރިވެ، އަނިޔާވެރިވެ، ޙައްޤަކާނުލައި ޤަތުލުކުރިކަމާމެދު، އެ ޔަހޫދީން ތިބީ ރުހިގެން ކަމުގައި ވެސް، ނިކަންހުރެ، ތިމަން إِلٰهُ ލިޔުއްވާހުށީމެވެ.\nއަދި އާޚިރަތް ދުވަހުން، އެ ކަންކަމާމެދު އެބައިމީހުންނާ ސުވާލުކުރައްވައި، އެބައިމީހުންގެ ކިބައިން، އެ ކަންކަމުގެ ބަދަލު، ތިމަން إِلٰهُ ހިއްޕަވާހުށީމެވެ. އަދި އެ ކަންކަން އެބައިމީހުން އެ ގޮތަށް ކުރިކަމަށް ޓަކައި، އާޚިރަތް ދުވަހުން، އެބައިމީހުންނަށް، ތިމަން إِلٰهُ އަންގަވާހުށީމެވެ. އަނދައަނދައި ހުރި ނަރަކައިގެ ހޫނުގަދަ ޢަޛާބުގެ ރަހަ، މިއަދު ތިޔަބައިމީހުން ލިބިގަންނާށެވެ![125] \nމި އާޔަތް ބާވައިލެއްވުނު ސަބަބާ ބެހޭ ގޮތުން ރިވާވެފައި ވެއެވެ. ޔަހޫދީން، އެބައިމީހުންގެ ދީން ދަސްކުރުމަށް ޓަކައި ގޮސް އުޅޭ ގެއަކަށް، އެއްދުވަހަކު، أَبُو بَكْرٍ الصِّدِّيقُ رَحِمَهُمَا اللَّهُ ވެދެވަޑައިގަތްއިރު، ޔަހޫދީންގެ ތެރެއިން ބަޔަކު އެ ތަނަށް ޖަމާވެ ތިއްބައި ދެކެވަޑައިގަތެވެ. އަދި އެބައިމީހުން އެ ތަނަށް ޖަމާވީ، އެ ތާނގައި އިން ޔަހޫދީންގެ ދީނީ ޢިލްމުވެރިއަކު ކަމުގައިވި، فَنْحَاصُ بْنُ عَازُورَاءގެ ގާތަށް ކަމުގައި ވުމާއެކު، فَنْحَاصُ بْنُ عَازُورَاءއަށް، أَبُو بَكْرٍ الصِّدِّيقُ رَحِمَهُمَا اللَّهُ ވިދާޅުވިއެވެ.\nއޭ فَنْحَاصއެވެ. ކަލެއަށް ވެފައި ތިޔަހުރީ ކިހިނެއްހެއްޔެވެ؟ اللهُ سُبحَانَهُ وَتَعَالَىއަށް ބިރުވެތިވެ އިސްލާމް ދީން ޤަބޫލުކުރާށެވެ! اللهُ سُبحَانَهُ وَتَعَالَىގެ ޛާތުފުޅު ގަންދީ ބުނަމެވެ. ހަމަކަށަވަރުން، مُحَمَّدُ بْنُ عَبْدِ اللهِއަކީ، اللهُ سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ތެދުވެރި ރަސޫލަކު ކަމާއި، އެ ރަސޫލާ ގެންނެވީ ޙައްޤު ދީން ކަން، ކަލެއަށް އެނގޭ ކަން ކަށަވަރެވެ. އަދި، އެ ރަސޫލާއަށް ދެއްވޭނޭ ރިސާލަތުގެ ވާހަކަ ތައުރާތާއި އިންޖީލުގައި ލިޔެވިގެން ވަނިކޮށް ވެސް ކަލޭ ދެކެމުއެވެ. އެހެންވީމާ، ކަލޭ އީމާންވެ ތެދުކުރާށެވެ! އަދި، اللهُ سُبحَانَهُ وَتَعَالَى އަށް ހެޔޮވެގެންވާ ދަރަންޏަކުން ދަރަނިދޭށެވެ! އޭރުން އެ إِلٰهُ ތިބާ ސުވަރުގެ ވައްދަވާނެތެވެ. އަދި ތިބާއަށް ޓަކައި، އެތައް ގުނައަކަށް ޘަވާބު އިތުރުކޮށްދެއްވާނެތެވެ.\nމި ފަދައިން ވިދާޅުވުމުން، އޭގެ ޖަވާބުގައި، أَبُو بَكْرٍ الصِّدِّيق رَحِمَهُمَا اللَّهُއަށް، فَنْحَاصُ ދެންނެވިއެވެ. އޭ أَبُو بَكْر އެވެ! ތިޔަ ވިދާޅުވާ ގޮތުގައި، އަހުރެމެންގެ ވެރި رَبُّ، އަހުރެމެންގެ މުދާތަަކުން ދަރަނިލިބިވޮޑިގަތުމަށް އެދިވޮޑިގަންނަވަތެވެ. އަދި ފަޤީރަކު މެނުވީ މުއްސަންޖެއްގެ ކިބައިން ދަރަނިލިބިގަތުމަކަށް ނޭދޭނެއެވެ. ފަހެ، ތިޔަ ވިދާޅުވަނީ ޙައްޤުތެދު ކަމުގައި ވަނީ ނަމަ، ފަހެ ހަމަކަށަވަރުން، އެހެނިހެން ފަރާތްތަކުގެ އެހީއާއި މަދަދަށް ބޭނުންވާ ފަޤީރަކީ، اللهُ سُبحَانَهُ وَتَعَالَىއެވެ. އަދި އަހުރެމެން ވަނީ މުއްސަދީން ކަމުގައެވެ. އަދި، الله سُبحَانَهُ وَتَعَالَىއީ، އަމިއްލަ ޛާތުފުޅައިގެން ފުދިވޮޑިގެންވާ، إِلٰهއަކު ކަމުގައި ވާނަމަ، ތިމަންމެންގެ އަތުން ދަރަންޏަކަށް، އެ إِلٰهُ އެދިވޮޑިއެއް ނުގަތީހެވެ.\nމި ފަދައިން އޭނާ ބުނުމުން، أَبُو بَكْرٍ رَحِمَهُمَا اللَّهُ ނުހަނު ބޮޑަށް ކޯފާއިސްކުރައްވައި، ނުހަނު ގަދަ އެތިފަހަރެއް އޭނާގެ މޫނުގައި ޖެއްސެވިއެވެ. އަދި ވިދާޅުވިއެވެ. އޭ اللهُ سُبحَانَهُ وَتَعَالَىގެ ޢަދާވާތްތެރިއާއެވެ! އެ إِلٰهُގެ އަތްޕުޅުގައި އަހުރެންގެ ނަފްސުވާ، إِلٰهُގެ ޛާތުފުޅު ގަންދީ ބުނަމެވެ.\nއަހުރެމެންގެ ފަރާތުން ކަލެއަށް ރައްކައުތެރިކަންދެވި، އަހުރެމެންނާއި ކަލެޔާ ދެމެދު އަމާންކަމުގެ އެއްބަސްވުމެއް އެއްބަސްވެފައި ނެތް ނަމަ، ކަލޭގެ ބޯ، ކަލޭގެ ކަނދުރާއިން ވަކިކުރީމުހެވެ. މި ފަދައިން أَبُو بَكْرٍ رَحِمَهُمَا اللَّهُ ކަންތައް ކުރެއްވުމުން، رَسُولُ اللهِ ﷺގެ އަރިހަށް ގޮސް فَنْحَاصُ ދެންނެވިއެވެ. އޭ مُحَمَّدُ بْنُ عَبْدِ اللهِއެވެ! ތިބާގެ އެކުވެރިޔާ، އަޅުގަނޑަށް ހެއްދެވި ގޮތް ނިކަން ދެކެވަޑައިގެންބައްލަވާށެވެ! ދެން، فَنْحَاصُ އެ ދެންނެވި ވާހަކައާ ގުޅޭ ގޮތުން، أَبُو بَكْرٍ رَحِمَهُمَا اللَّهُ ޙާޟިރުކުރައްވައި، رَسُولُ اللهِ ﷺ ވިދާޅުވިއެވެ. އޭ أَبُو بَكْرٍ الصِّدِّيقއެވެ! އޭނާއާމެދު އެ ގޮތަށް ތިބާ ކަންތައްކުރެއްވީ ކޮންސަބަބަކާ ހުރެތޯއެވެ؟\nޖަވާބުގައި أَبُو بَكْرٍ رَحِمَهُمَا اللَّهُ ދެންނެވިއެވެ. އޭ الله سُبحَانَهُ وَتَعَالَىގެ ރަސޫލާއެވެ! ހަމަކަށަވަރުން، اللهُ سُبحَانَهُ وَتَعَالَىގެ ޢަދާވާތްތެރިޔާ ކުރި ކަމަކީ، އެ إِلٰهُގެ ޛާތުފުޅަށް ނިސްބަތްކުރުން އެކަށީގެންނުވާވަރުގެ ނުބައިކަން ބޮޑު ބަހެއްބުނެ، އެ ބަސް، އެ إِلٰهއަށް ނިސްބަތްކުރީއެވެ. އޭނާ ބުންޏެވެ. ހަމަކަށަވަރުން، اللهُ سُبحَانَهُ وَتَعَالَىއީ ފަޤީރެކެވެ. އަދި ހަމަކަށަވަރުން، މުއްސަނދީންނަކީ އެބައިމީހުންނެވެ. ދެން، އެ ކަމުގެ ސަބަބުން، اللهއަށް ޓަކައި އައި ރުޅީގެ ގަދަކަމުން އޭނާގެ މޫނުގައި އަޅުގަނޑު ޖެހީއެވެ. ދެންފަހެ، އެ ވާހަކައަކީ، އޭނާ ނުދައްކާ ވާހަކައެއް ކަމުގައި ބުނެ، އެ ކަމަށް އޭނާ އިންކާރުކުރުމުން، މި އާޔަތް ބާވައިލައްވައި، أَبُو بَكْرٍ الصِّدِّيقُ رَحِمَهُمَا اللَّهُ ވިދާޅުވީ ތެދުފުޅެއް ކަމާއި، فَنْحَاصُ ހެދީ ދޮގުކަން، اللهُ سُبحَانَهُ وَتَعَالَى އެންގެވިއެވެ.[126] ","[125] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[126] أَسْبَابُ النُّزُولِ لِلِإْمَامِ الْوَاحِدِي"],["(182) އަދި ޔަހޫދީންނަށް، ނަރަކައިގެ ގަދަފަދަ ޢަޛާބު ލިބެމުން ދާއިރު އެބައިމީހުންނަށް އެންގެވޭނެތެވެ. ނަރަކައިގައި ތިޔަބައިމީހުންނަށް ތިޔަ ލިބެމުންދާ ގަދަފަދަ ޢަޛާބަކީ، ދުނިޔޭގައި ތިޔަބައިމީހުންކުރި ނުބައި ޢަމަލުތަކުގެ ނަތީޖާއެވެ.\nއެއީ، ތިޔަބައިމީހުން ގެންގުޅުނު ބާޠިލު ޢަޤީދާތަކާއި، اللهُ سُبحَانَهُ وَتَعَالَىއަށް ނިސްބަތްކޮށް ތިޔަބައިމީހުން ދެއްކި ޙަޤީޤަތާ ޚިލާފު ދޮގު ވާހަކަތަކާއި، އެ ނޫން ވެސް ފާފަތަކަށް ތިޔަބައިމީހުން އަރައިގަތް ކަމަށް ޓަކައި ތިޔަބައިމީހުންނަށް ދެއްވޭ ޢަޛާބެވެ. އަދި ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ އަޅުތަކުންގެ މައްޗަށް އަނިޔާވެރިވެވޮޑިގަންނަވާ إِلٰهއަކު ކަމުގައި ނުވެއެވެ.[127] ","[127] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(183) އެބައިމީހުންނަކީ، اللهُ سُبحَانَهُ وَتَعَالَى އަށް ނިސްބަތްކޮށް ބުހުތާން ދޮގުހަދައިގެން، މިފަދައިން ބުނި މީހުންނެވެ. ހަމަކަށަވަރުން، އެ ރަސޫލަކު، އަހުރެމެންގެ ގާތަށް، މުޢުޖިޒާތެއްގެ ގޮތުގައި ޤުރްބާނީއަކަައިގެން ވަޑައިގެންނެވުމުން، އުޑުން ފޮނުއްވެވޭ އަލިފާނަކުން އެ ޤުރްބާނީއެއް އަންދާލައިފުމަށް ދާނދެން، އެއްވެސް ރަސޫލެއްގެ ރަސޫލުކަން ތެދުކޮށް، އެ ރަސޫލަކަށް އީމާންނުވުމަށް، اللهُ سُبحَانَهُ وَتَعَالَى ވަނީ، އެ إِلٰهُ ބާވައިލެއްވި ފޮތްތަކުގައްޔާއި، އެ إِلٰهُ ފޮނުއްވި ރަސޫލުންނާ ނަބިއްޔުންގެ ދޫފުޅުމަތީން ތިމަންމެންނަށް އަމުރުކުރައްވައި އަންގަވައިފައެވެ.\nވީމާ، ތިމަންމެންގެ ގާތަށް މީހަކު އައިސް، ތިމަންނާއަކީ، اللهُ سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ރަސޫލަކީމެވެ. މި ފަދައިން ކިތަންމެ ވަރަކަށް ބުނި ކަމުގައި ވިއަސް،\nއުޑުން ފޮނުއްވެވޭ އަލިފާނަކުން އަނދައިގެން ދަނިވި ޤުރުބާނެއް، އެ ރަސޫލަކު ނުގެންނަވާހައި ހިނދަކު، އެ ރަސޫލެއްގެ ރަސޫލުކަން ތިމަންމެން ތެދެއް ނުކުރާނަމެވެ.\nމި ފަދައިން ޔަހޫދީން ބުނުމުން، اللهُ سُبحَانَهُ وَتَعَالَى ވަޙީކުރެއްވިއެވެ. އޭ ރަސޫލާއެވެ! އެބައިމީހުންނަށް، އިބަ ރަސޫލާ ވިދާޅުވާށެވެ! ހަމަކަށަވަރުން، ތިމަން ރަސޫލާގެ ކުރީން، ތިޔަބައިމީހުންގެ ކާބަފައިންގެ ގާތަށް ރަސޫލުން ވަޑައިގެންފައި ވެއެވެ. އަދި، އެ ރަސޫލުން ވަޑައިގަތީ، اللهُ سُبحَانَهُ وَتَعَالَىގެ ޙަޟްރަތުން، އެ ރަސޫލުން ގެންނެވި ރިސާލަތުގެ ތެދުކަމުގެ މައްޗަށް ދަލީލުކުރަނިވި ޙުއްޖަތްތަކާއި މުޢުޖިޒާތްތަކުގެ އިތުރަށް، ތިމަން ރަސޫލާގެ ކިބައިން ތިޔަބައިމީހުން ތިޔަ އެދުނު ކަންތަކައިގެންނެވެ. ނަމަވެސް، ތިޔަބައިމީހުންގެ ކާބަފައިން ވެސް ވަނީ، އެ ރަސޫލުން ދޮގުކޮށް، އެ ރަސޫލުން ގެންނެވި ރިސާލަތަށް އިންކާރުކޮށް ކާފިރުވެ، އެއްވެސް ޙައްޤަކައި ނުލައި، ބައެއް ރަސޫލުން ޤަތުލުކޮށްފައެވެ.\nއަދި ތިޔަބައިމީހުން ތިޔަ ދައްކާ ވާހަކަތަކުގައި ތިޔަބައިމީހުންނަކީ ތެދުވެރީން ކަމުގައި ވަނީ ނަމަ، ތިޔަބައިމީހުންގެ ކާބަފައިންގެ ގާތަށް ފޮނުއްވުނު ރަސޫލުންނާމެދު، އެ ގޮތަށް ކަންތައްތައްކުރުމަށް ފަހު، ތިޔަބައިމީހުން ނޫން، އެހެން ބަޔެއްގެ ތެރެއިން ރަސޫލަކު ފޮނުއްވުމުން، އެ ރަސޫލެއްގެ ކިބައިން އެ ފަދަ ޙުއްޖަތްތަކާއި މުޢުޖިޒާތްތައް ގެންނެވުމަށް ތިޔަބައިމީހުން ތިޔަ އެދެނީ، ފަހެ ކީއްވެގެންހެއްޔެވެ؟[128] \nދަންނާށެވެ! މި އާޔަތުގައި މިވާ ވާހަކަތައް ޔަހޫދީން ބުނީ، مُحَمّدُ ﷺ ރަސޫލުކަމައިގެން ވަޑައިގެން އިސްލާމް ދީނަށް ގޮވައިލެއްވުމުންނެވެ.\nދަންނާށެވެ! އެއްފަހަރަކު، ޔަހޫދީންގެ ޢިލްމުވެރީންގެ ވަފްދެއް، رَسُولُ اللهِ ﷺގެ އަރިހަށް އައެވެ.\nއެއީ، ޔަހޫދީންގެ ޢިލްމުވެރީންގެ ތެރެއިން كَعْبُ بْنُ الْأَشْرَفއާއި، مَالِكُ بْنُ الصَّيْفއާއި، فَنْحَاصُ بْنُ عَازُورَاءއާ އަދި އެ ނޫން ވެސް ބައެއް ޢިލްމުވެރީން ހިމެނުނު ވަފްދެކެވެ. އަދި، رَسُولُ اللهِ ﷺގެ އަރިހުގައި އެބައިމީހުން ދެންނެވިއެވެ. އޭ مُحَمَّدُ بْنُ عَبْدِ اللهِއެވެ! ތިބާ ތިޔަ ވިދާޅުވަނީ، ހަމަކަށަވަރުން، ތިބާއަކީ، اللهُ سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ރަސޫލަކު ކަމުގައެވެ. އަދި، اللهُ سُبحَانَهُ وَتَعَالَىގެ ޙަޟްރަތުން ތިބާގެ މައްޗަށް ފޮތެއް ބާވައިލެއްވި ކަމުގައެވެ.\nނަމަވެސް، ތައުރާތުގައި، اللهُ سُبحَانَهُ وَتَعَالَى އަޅުގަނޑުމެންނަށް އަމުރުކުރައްވައި އަންގަވައިފައި ވަނީ، އުޑުން ފޮނުއްވެވޭ އަލިފާނަކުން އަނދައިގެން ދަނިވި ޤުރުބާނަކައިގެން، އެ ރަސޫލަކު ވަޑައިގެންފުމަށް ދާނދެން، އެއްވެސް ރަސޫލެއްގެ ރަސޫލުކަން ތެދުކޮށް، އެ ރަސޫލަކަށް އީމާންނުވުމަށެވެ. ވީމާ، ބަޔާންވެދިޔަ ފަދަ ޤުރުބާނެއް ތިބާ ގެންނަވައިފި ނަމަ، ތިބާގެ ރަސޫލުކަން ތެދުކޮށް، ތިބާގެ ރިސާލަތަށް ތިމަންމެން އީމާންވާނަމެވެ. މި ފަދައިން، އެބައިމީހުން ދެންނެވުމުން، އެބައިމީހުންގެ އެ ވާހަކައާ ގުޅޭގޮތުން، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[129] ","[128] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة\n[129] أَسْبَابُ النُّزُولِ لِلِإْمَامِ الْوَاحِدِي"],["(184) އޭ ރަސޫލާއެވެ! އިސްވެދިޔަ އާޔަތުގައިވާ ފަދައިން، ޔަހޫދީންގެ ކާބަފައިން ރަސޫލުންނާމެދު ކަންތައްތައް ކޮށްފައިވާއިރު، އިބަ ރަސޫލާ ގެންނެވި ރިސާލަތު ޔަހޫދީން ދޮގުކުޅަ ކަމުގައި ވިއަސް އެ ކަމަކީ، އަޖައިބުވާންޖެހޭ ކަމެއް ނޫން ކަން، އިބަ ރަސޫލާ ދެނެވަޑައިގަންނަވާށެވެ!\nއެހެނީ ހަމަކަށަވަރުން، ބާޠިލުގެ އަހްލުވެރީން ވަނީ، އިބަ ރަސޫލާގެ ކުރީން ވަޑައިގަތް ރަސޫލުންގެ ތެރެއިން ވެސް، ވަރަށް ގިނަ ރަސޫލުންގެ ރަސޫލުކަން ދޮގުކޮށްފައެވެ. އެ ރަސޫލުންގެ ޤައުމުގެ މީސްތަކުންގެ ގާތަށް، އެ ރަސޫލުން ވަޑައިގެންނެވީ ބާވައިލެއްވިގެންވާ ފަތްފުށްތަކާއި، ފައުޅުވެގެންވާ މުޢުޖިޒާތްތަކާއި، ޙައްޤުގެ މަގަށް އަލިކުރަނިވި ޙުއްޖަތްތަކުން ފުރިގެންވާ ފޮތްތަކައިގެންނެވެ.\nޝައްކެއްނެތެވެ. އެ ހުރިހައި ފޮތެއްގައިމެ ވަނީ، ކާފިރުކަމާއި ޖަހާލަތުގެ އަނދިރީގެ ތެރެއިން، މީސްތަކުންނެރެ، އީމާންކަމުގެ އަލިގަދަ ނޫރުގެ ތެރެއަށް އެބައިމީހުން ވައްދައިފަނިވި ނަސޭހަތާއި އިރްޝާދެވެ. އަދި ޙައްޤަކީ ކޮބައިކަމާއި ބާޠިލަކީ ކޮބައިކަން ބަޔާންކޮށްދެނިވި ޝަރްޢީ ޙުކުމްތަކެވެ.[131] ކަން މިހެން ހުރުމާ އެކު ވެސް، ބާޠިލުގެ އަހްލުވެރީން ވަނީ، އެ ރަސޫލުންގެ ރިސާލަތު ދޮގުކޮށްފައެވެ. ވީމާ، ކާފިރުން އެ ޢަމަލުކުރާ ގޮތާމެދު، އިބަ ރަސޫލާ ހިތާމަފުޅުނުކުރައްވާށެވެ![130] ","[131] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[130] تَفْسِيرُ تَيْسِيرِ الْكَرِيمِ الرَّحَمْنِ لِلِإْمَامِ عَبْدِ الرَّحْمَنِ السَّعْدِي"],["(185) ކޮންމެ ނަފްސަކީ ވެސް، މަރުގެ ރަހަ ލިބިގަންނާނޭ އެއްޗެކެވެ. ދެން އެއަށްފަހު، ޙިސާބުބެއްލެވުމަށް ޓަކައި އެންމެހައި ޚަލްޤުތަކުން އެނބުރި ދާހުށީ، اللهُ سُبحَانَهُ وَتَعَالَىގެ ޙަޟްރަތަށެވެ. ވުމާއެކު، ދުނިޔޭގައި ތިޔަބައިމީހުން ކޮށްފައިވާ ޢަމަލުތަކުގެ ދަރުމައާއި ޘަވާބު، އެއްވެސް އުނިވުމެއްނެތި ފުރިހަމައަށް ތިޔަބައިމީހުންނަށް ދެއްވާނީ، ޤިޔާމަތް ދުވަހުން ކަން ކަށަވަރެވެ.\nއަދި، اللهُ سُبحَانَهُ وَتَعَالَى، އެ މީހަކު ނަރަކައިން ދުރުކުރައްވައި، އެ ތާނގެ ޢަޛާބުން މިންޖުކުރައްވައި، ސަލާމަތްކުރައްވައި، ސުވަރުގެވައްދަވައިފި މީހާ ދަންނާށެވެ! ފަހެ، އެ މީހަކު ބޮޑުވެގެންވާ ނަސީބަކުން ނަސީބުލިބިގަނެ ކާމިޔާބުވެއްޖެ ކަން ކަށަވަރެވެ.\nއަދި، اللهُ سُبحَانَهُ وَتَعَالَىގެ ޙަޟްރަތުން ލިބުމަށް އޭނާ އެދި އުޅުނު ރުއްސެވުމާއި، ފުއްސެވުންލިބި، ނުހަނު ބޮޑު ހެޔޮކަން އޭނާ ލިބިގެންފިއެވެ. އަދި ދުނިޔޭގެ ދިރިއުޅުމުގައި މީހަކަށް ލިބޭ ކޮންމެ އެއްޗަކީ ވެސް، ވަގުތީ އުފަލާއި އަރާމުދޭ އަދި ނުހަނު އަވަހަށް ފިލައިދަނިވި އެއްޗެއް ކަމުގައި މެނުވީ ނުވެއެވެ. ވީމާ، ދުނިޔޭގެ ހެއްލުންތެރިކަމުގެ ދަޅައިގައިޖެހި، އެއްވެސް މީހަކު އޭނާގެ އާޚިރަތް ބަރުބާދުނުކުރާހުށިކަމެވެ![132] ","[132] تَفْسِيرُ تَيْسِيرِ الْكَرِيمِ الرَّحْمَنِ لِلِإْمَامِ عَبْدِ الرَّحَمْنِ السَّعْدِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة"],["(186) އޭ މުއުމިނުންނޭވެ! ހަމަކަށަވަރުން، ތިޔަބައިމީހުންގެ ނަފްސުތަކާއި ތިޔަބައިމީހުންގެ މުދަލުން ތިޔަބައިމީހުން އަދާކުރާންޖެހޭ ވާޖިބުތަކަކާއި ސުންނަތްތަކެއް ތިޔަބައިމީހުންގެ މައްޗަށް ޝަރްޢުކުރައްވައި، اللهُ سُبحَانَهُ وَتَعَالَى ތިޔަބައިމީހުން އިމްތިޙާނުކުރައްވަތެވެ. އެއީ، އެ إِلٰهއަށް ކިޔަމަންތެރިވުމުގެ ގޮތުންނެވެ. އަދި، އެ إِلٰهُގެ މަގުގައި ކުރެވޭ ޖިހާދުގައި ތިޔަބައިމީހުންގެ ތެރެއިން ބަޔަކު ޤަތުލުވެ، އަނެއް ބަޔަކު ޒަޚަމްވެ، އަނެއް ބަޔަކަށް ހާނީއްކަވާ ގޮތް މިންވަރުކުރައްވައި، އެ إِلٰهُ ތިޔަބައިމީހުން އިމްތިޙާނުކުރައްވަތެވެ.\nއަދި މައިންބަފައިންނާއި، ގާތްތިމާގެ މީހުންނާއި، އެކުވެރި ރަޙްމަތްތެރީން މަރުވެދިއުމާއި، އެ ނޫން ވެސް ކަންތައްތައް މެދުވެރިކުރައްވައި، އެ ކަންތައްތަކުން ތިޔަބައިމީހުން އިމްތިޙާނުކުރައްވަތެވެ. އެއީ، ތެދުވެރި އިޚްލާޞްތެރި މުއުމިނުންނާއި އެ ނޫން މީހުން ވަކިކުރެއްވުމަށް ޓަކައެވެ.\nއަދި ހަމަކަށަވަރުން، އަޑުއެހުމަށް އުނދަގޫވާ ފަދަ ޝިރްކުގެ ބަސްތަކާއި، ތިޔަބައިމީހުންގެ ދީނަށް ފުރައްސާރަކުރުމުގެ ގޮތުން، ޔަހޫދީންނާއި، ނަޞާރާއިންނާއި، މުޝްރިކުން ދައްކާ ވާހަކަތަކާއި ބުނާ ބަސްތައް ތިޔަބައިމީހުންނަށް އިވޭނޭ ކަން ކަށަވަރެވެ. އަދި އޭގެ އިތުރަށް، އެބައިމީހުންގެ ފަރާތުން ނުހަނު ގިނަ އުނދަގޫތަކާއި ދުއްތުރާތައް ވެސް ތިޔަބައިމީހުންނަށް ލިބޭނޭ ކަން ކަށަވަރެވެ. އޭ މުއުމިނުންނޭވެ! އެ ފަދަ ކަންކަމުގެ މައްޗަށް، ތިޔަބައިމީހުން ކެތްތެރިވެ، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެ، ނަހީކުރެއްވި ކަންތައްތަކުން ދުރުވެ، އެ إِلٰهއަށް ބިރުވެތިވެ، ތަޤްވާވެރިވެއްޖެ ނަމަ ދަންނާށެވެ!\nފަހެ ހަމަކަށަވަރުން، ތިޔަބައިމީހުންނާ ކުރިމަތިވާ އެ ފަދަ ތަފާތު އިމްތިޙާނުތަކަށް ކެތްތެރިވެ، އެ إِلٰهُގެ އަމުރުފުޅުތަކަށް ކިޔަމަންވުން ވަނީ، އެ ކަންތައްތައް ކުރުމަށް ތިޔަބައިމީހުން ޢަޒުމްކަނޑައަޅާންޖެހޭ ކަންތައްތަކުގެ ތެރެއިންނެވެ. ވީމާ، އެ ކަންކަން ކުރުމުގައި ކެތްތެރިވެ، އެކަކަށްވުރެން އަނެކަކު ކުރިއަރައި ދިޔުމަށް ތިޔަބައިމީހުން ވާދަކޮށް، އެ ކަންކަން އެ ގޮތަށް ކުރުމަށް ގަދައަޅައި މަސައްކަތްކުރާހުށިކަމެވެ![133] \nދަންނާށެވެ! އެއްފަހަރަކު، سَعْدُ بْنُ عُبَادَة رَحِمَهُمَا اللَّهُ އާލާސްކަންފުޅެއްގައި އުޅުއްވާތީވެ އެ ޞަޙާބީއަށް ޒިޔާރާތްކުރެއްވުމަށް ޓަކައި، رَسُولُ اللهِ ﷺ ނުކުމެވަޑައިގެންނެވިއެވެ. އަދި އެ ވަޑައިގެންނެވި މަގުމަތީގައި، މުސްލިމުންނާއި، މުޝްރިކުންނާއި، ޔަހޫދީން އެއްވެތިބި ތަނެއްގެ ކައިރީން ވަޑައިގެންނެވުނެވެ. އެ ވަގުތު، رَسُولُ اللهِ ﷺ ސަވާރުވެވަޑައިގެންއިންނެވި ޙިމާރު ބުރުވަމުންދިޔަ ހިރަފުސް، އެބައިމީހުން އެ ތިބި ތަނަށް، ފެތުރިގެން ދިޔައެވެ.\nއެހެންކަމުން، އެ ތާނގައިތިބި މީހުންގެ ތެރެއިން، عَبْدُ اللهِ بنُ أُبَيٍّ ابْنُ سَلُول ލައިގެންހުރި ހެދުމުން، އޭނާގެ ނޭފަތް ނިވައިކޮށްގެންހުރެ ދެންނެވިއެވެ. އަޅުގަނޑުމެންގެ ގަޔަށް ހިރަފުސް ނުބުރުއްވާށެވެ! މި ފަދައިން އޭނާ ދެންނެވުމުން، އެބަމީހުންނަށް ސަލާމްކުރެއްވުމަށް ފަހު، އެބައިމީހުން އެ ތިބި ތަނަށް، رَسُولُ اللهِ ﷺ ފައިބައިވަޑައިގެންނެވިއެވެ. އަދި އިސްލާމް ދީނަށް ގޮވައިލައްވައި، ކީރިތި ޤުރްއާނުގެ ބައެއް އާޔަތްތައް އެބައިމީހުންގެ ގާތުގައި ކިޔަވައިވިދާޅުވާން ފެއްޓެވުމުން، عَبْدُ اللهِ بْنُ أُبَيٍّ ابْنِ سَلُول ދެންނެވިއެވެ.\nއޭ مُحَمَّدُ بْنُ عَبْدِ اللهِ އެވެ! ތިބާގެ ތިޔަ ވާހަކަފުޅަކީ ޙައްޤު ކަމުގައި ވަނީ ނަމަ، ތިޔަ ގޮތަށް ތިޔަ ކަންތައް ކުރެއްވުމަށްވުރެން މޮޅީ ގޭގައި އިންނެވުމެވެ. ވީމާ، ތިމަންމެންގެ މަޖިލީސްތަކަށް ވަޑައިގެން ތިމަންމެންނަށް އުނދަގޫނުކުރައްވައި، ގެއަށް ވަޑައިގެން ގޭގައި އިންނަވާށެވެ! އަދި ތިޔަ ދައްކަވާ ވާހަކަފުޅެއް، ތިބާގެ އަރިހަށް ޒިޔާރަތްކުރާ މީހުންނާ ދައްކަވާށެވެ! މި ފަދައިން، عَبْدُ اللهِ بْنُ أُبَيّ ބުނުމުން، އެ ތާނގައި ތިބި، މުސްލިމުންގެ ތެރެއިން، عَبْدُ اللهِ بْنُ رَوَاحَة رَحِمَهُمَا اللَّهُ ދެންނެވިއެވެ.\nއޭ اللهُގެ ރަސޫލާއެވެ! އަޅުގަނޑުމެންގެ މަޖިލިސްތަކަށް ވަޑައިގެން އަޅުގަނޑުމެންނަށް ނަސޭހަތްދެއްވާށެވެ! ފަހެ ހަމަކަށަވަރުން، އިބަ ރަސޫލާ ދެއްވާ ނަސޭހަތްޕުޅުގެ އަޑުއެހުމަކީ، އަޅުގަނޑުމެން ނުހަނު ލޯބިކުރާ ކަމެކެވެ. ދެން، عَبْدُ اللهِ بْنُ أُبَيِّ އެ ދެންނެވި އެއްޗަކާ ގުޅޭ ގޮތުން، އެ ތާނގައި ތިބި މުސްލިމުންނާއި އެ ނޫން މީހުންގެ މެދުގައި އަޑުގަދަވެ، އެއްބަޔަކު އަނެއް ބަޔަކަށް އެއްޗެހި ގޮވާން ފެށިއެވެ. އަދި ނުހަނު ބޮޑު ހަމަނުޖެހުމެއް ފެށޭން ކައިރިވިއެވެ. ދެން، އެ ޙާދިޘާއާ ބެހޭ ގޮތުން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[134] ","[133] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[134] صَحِيحُ الِإْمَامِ مُسْلِمٍ وَالجَْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(187) އޭ ރަސޫލާއެވެ! ތައުރާތުދެއްވުނު ޔަހޫދީންނާއި، އިންޖީލުދެއްވުނު ނަޞާރާއިންގެ ކިބައިން، اللهُ سُبحَانَهُ وَتَعَالَى ޢަހްދުކަށަވަރު ހިއްޕެވި ހިނދު ކަންހިނގި ގޮތް، އިބަ ރަސޫލާ ހަނދުމަކުރައްވައި، އެ ވާހަކަތައް، އިބަ ރަސޫލާ އެބައިމީހުންނަށް ވިދާޅުވެދެއްވާށެވެ! އެ ޢަހްދުކަށަވަރުގައި ވަނީ، އެއިން ކޮންމެ ބަޔަކު ވެސް، އެ ބަޔަކަށް ޓަކައި ބާވައިލެއްވުނު ފޮތުގައިވާ ޝަރްޢީ އެންގެވުންތަކާ އެއްގޮތަށް ޢަމަލުކުރުމަށާއި، އެ ފޮތުގައިވާ ޙުކުމްތަކާއި އިރްޝާދުތައް މީސްތަކުންނަށް އުނގަންނައިދިނުމަށާއި، مُحَمّدُ ﷺގެ ރަސޫލުކަމާ ބެހޭ ގޮތުން އައިސްފައިވާ ވާހަކަތައް ބަޔާންކޮށްދިނުމަށާއި، އެ ފޮތުގައިވާ އެއްވެސް ވާހަކައެއް ފޮރުވައި ސިއްރުކޮށް ވަންހަނާނުކުރުމަށެވެ. ނަމަވެސް، އެ ދެބައިމީހުން ވެސް އެ ޢަހްދުކަށަވަރު އެއްލައިލީ، އެ ދެބައިމީހުންގެ ފުރަގަހަށެވެ.\nއަދި އެ ދެބައިމީހުންމެ، އެ ޢަހްދުކަށަވަރުގައިވާ ގޮތަށް ޢަމަލުނުކޮށް ދޫކޮށްލައި، ތައުރާތާއި އިންޖީލުގައިވާ ޙައްޤުގޮތް ފޮރުވައި، ރައްދުބަދަލު ގެނައުމަށް ޓަކައި، އެ ދެ ފޮތަށް ވެސް އުނިއިތުރު ގެނެސް، ބާޠިލުގޮތްތައް ފައުޅުކުޅައެވެ. އަދި އެ ޢަހްދުކަށަވަރު އެ ދެބައިމީހުންމެ އެ ވިއްކައިލީ ނުހަނު ކުޑަ އަގެއްގައެވެ. އެއީ، ދުނިޔޭގެ ފަނާވެދަނިވި މުދަލާއި، ޝަރަފާއި މާތްކަމުގެ ތެރެއިން ކުޑަ މިންވަރެއް ލިބިގަތުމަށް ޓަކައެވެ. ފަހެ، އެ ދެބައިމީހުން އެ ގަތް ތަކެއްޗާއި، އެ ކުރި ވިޔާފާރީގެހުރި ނުބައިކަމެއްގެ ބޮޑުކަމާއެވެ![135] \nދަންނާށެވެ! ތައުރާތު ދެއްވުނު ޔަހޫދީންނާއި އިންޖީލު ދެއްވުނު ނަޞާރާއިންގެ ކިބައިން، اللهُ سُبحَانَهُ وَتَعَالَى ޢަހްދުކަށަވަރު ހިއްޕަވައިފައި ވަނީ، مُحَمّدُ ﷺގެ ރަސޫލުކަމާ ބެހޭ ގޮތުން އެ ދެ ފޮތުގައި އައިސްފައިވާ ވާހަކަތައް މީސްތަކުންނަށް ބަޔާންކޮށްދިނުމަށާއި، އެ ދެ ފޮތުގައިވާ އެއްވެސް ވާހަކައެއް ފޮރުވައި ސިއްރުނުކުރުމަށެވެ. ނަމަވެސް، އެ ޢަހްދުކަށަވަރު، އެ ދެބައިމީހުން ވެސް އެއްލައިލީ އެ ދެބައިމީހުންގެ ފުރަގަހަށެވެ. ވުމާއެކު، އެ ދެބައިމީހުން ވެސް، އެ ޢަހްދުކަށަވަރުގައިވާ ގޮތަށް ޢަމަލުނުކޮށް ދޫކޮށްލައި، مُحَمّدُ ﷺގެ ސިފަފުޅުތަކާއި، އެ ރަސޫލާގެ ރަސޫލުކަމާ ބެހޭ ގޮތުން، އެ ދެ ފޮތުގައިހުރި ވާހަކަތައް ފޮރުވައި ސިއްރުކުރުމުގެ ސަބަބުން، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[136] ","[135] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[136] فَتْحُ الْقَدِيرِ لِلِإْمَامِ الشَّوْكَانِي اْلَيَمِني"],["(188) އޭ ރަސޫލާއެވެ! ޔަހޫދީންނާއި، މުނާފިޤުންނާއި، އެ ނޫން ވެސް ކާފިރުންނަކީ، އެބައިމީހުން ދައްކައިއުޅޭ ވިޔާނުދާ ވާހަކަތަކާއި ކޮށްއުޅޭ ހަޑިމުޑުދާރު ކަންތައްތަކާމެދު އުފައުކުރާ އަދި އެބައިމީހުން ނުކުރާ ކަންތައްތަކަށް މީސްތަކުންގެ ތަޢުރީފާއި ޘަނާ ލިބުމަށް އެދޭ ބަޔެކެވެ. އެހެންކަމުން، އެ ފަދަ މީހުންނަކީ، ދުނިޔޭގައި ވެސް، اللهُ سُبحَانَهُ وَتَعَالَى ކޯފާއާއި އުޤޫބާތުން ސަލާމަތްވާނޭ ބަޔަކު ކަމުގައި، އިބަ ރަސޫލާ ހީފުޅުނުކުރައްވާހުށިކަމެވެ! އަދި ކިއެއްތަ! އާޚިރަތުގައި އެބައިމީހުންގެ ޖަގަހައަކީ ޖަހަންނަމައެވެ. އެ ދުވަހުން އެބައިމީހުންނަށް ހުރީ ނަރަކައިގެ ވޭންދެނިވި ޢަޛާބެވެ.[137]\nދަންނާށެވެ! މި އާޔަތުގައި އެ ވަނީ، اللهُ سُبحَانَهُ وَتَعَالَى ޙަރާމްކުރައްވައިފައިވާ ކަމަކަށް އަރައިގަނެ، އެ ކުރި ކަމަކީ ތިމާއަށް ކުރެވުނު ރަނގަޅު މޮޅު ކަމެއް ކަމުގައިދެކެ، އެ ކަމުގެ މައްޗަށް ފަޚުރުވެރިވާ މީހުންނާއި، ތިމާ ނުކުރާ ކަންތައްތަކަށް، މީސްތަކުންގެ ތަޢުރީފާއި ޘަނާ ލިބުމަށް އެދޭ ކޮންމެ ބަޔަކަށްމެ، اللهُ سُبحَانَهُ وَتَعَالَى ކުރައްވައިފައިވާ ނުހަނު ބޮޑު އިންޛާރެކެވެ.[138] \nދަންނާށެވެ! ތައުރާތުގައިވާ މައްސަލައަކާބެހޭ ގޮތުން، رَسُولُ اللهِ ﷺ، ޔަހޫދީންނާ ސުވާލުކުރެއްވުމުން، އެ މައްސަލައާ ބެހޭ ގޮތުން އެ ފޮތުގައިހުރި ވާހަކަތައް ފޮރުވައި ސިއްރުކޮށް، އެ ފޮތުގައި ހުރި ވާހަކަތައް ނޫން އެހެން ވާހަކަތަކެއް ދެންނެވުމަށް ފަހު، އެބައިމީހުން އެ ކުޅަ ކަންތައްތަކާމެދު އެބައިމީހުން އުފައުކުޅައުމުގެ ސަބަބުން، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[139] ","[137] الْمُخْتَصَرُ فِي التَّفْسِير مِنْ مَرْكَزِ تَفْسِيٍر لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[138] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[139] الَجْامِعُ لِأَحْكَامِ الْقُرْآنِ لِلِإْمَامِ الْقُرْطُبِي وَصَحِيحُ الجَْامِعِ لِلِإْمَامِ الْبُخَارِي وَصَحِيحُ الْإمَامِ مُسْلِمٍ"],["(189) އުޑުތަކާއި ބިމާ އަދި ވުޖޫދުގައިވާ އެންމެހައި ތަކެތި ޚާއްޞަވެ މިލްކުވެގެން ވަނީ، ހަމައެކަނި، اللهُ سُبحَانَهُ وَتَعَالَىއަށެވެ. އަދި އެ ތަކެތި އުފައްދަވައި އެ ތަކެތީގެ އެންމެހައި ކަންތައްތައް ތަދްބީރުކުރެއްވުން ޚާއްޞަވެ މިލްކުވެގެން ވަނީ، އެ إِلٰهއަށެވެ. އަދި، اللهُ سُبحَانَهُ وَتَعَالَىއީ، ކޮންމެ ކަމެއްގެ މައްޗަށް، ކަށަކުޅަދުންވަންތަ إِلٰهއެވެ.[140]","[140] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(190) ހަމަކަށަވަރުން، އިސްވެދިޔަ މިސާލަކާ ނުލައި، އުޑުތަކާއި ބިން ހެއްދެވުމާއި، ރޭދުވާ ތަކުރާރުވުމާއި، ރޭގަނޑަށްވުރެން ދުވާލުގެ ވަގުތު ދިގުވެ ނުވަތަ ކުރުވެ ތަފާތުވުމާއި އަދި ދުވާލަށްވުރެން ރޭގަނޑުގެ ވަގުތު ދިގުވެ ނުވަތަ ކުރުވެ ތަފާތުވުމާއި، މި ހުރިހައި ކަމެއްގައިމެ، އެ ފަދަ ކަންކަމާމެދު ވިސްނައި ފިކުރުކުރާ ބުއްދިވެރީންނަށް، اللهُ سُبحَانَهُ وَتَعَالَى ވޮޑިގެންވާކަމާއި، އެ إِلٰهُގެ އެއްކައުވަންތަކަމާއި، ކަށަކުޅަދުންވަންތަކަމުގެ ބޮޑުކަން ޔަޤީންވަނިވި ގިނަ ހެކިތަކެއް ވާކަން ކަށަވަރެވެ.[141]","[141] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(191) ދުނިޔެ އުފެއްދެވުމާއި ރޭދުވާ ތަކުރާރުވުން ފަދަ ކަންކަމާމެދު ރަނގަޅަށް ވިސްނައި ފިކުރުކުރުމުން ހެޔޮ ވިސްނޭ ބުއްދިވެރީންނަކީ، ކޮޅަށްތިބެގެންނާއި، އިށީނދެތިބެގެންނާއި، އޮށޯވެތިބެގެންނާއި، މި ހުރިހައި ޙާލަތެއްގައިމެ، اللهُ سُبحَانَهُ وَتَعَالَى ހަނދުމަކޮށް، އެ إِلٰهއަށް ޛިކްރުކޮށް އުޅޭމީހުންނެވެ.\nއަދި އެބައިމީހުންނަކީ، އުޑުތަކާއި ބިން ހެއްދެވިގެންވާ ގޮތާމެދު ވިސްނައި ފިކުރުކޮށް، އަންނަވި ފަދައިން ދުޢާކޮށް، اللهُ سُبحَانَهُ وَتَعَالَى އަށް ދަންނަވައި އުޅޭ މީހުންނެވެ. ”އޭ އަޅަމެންގެ ވެރި إِلٰهއެވެ! އިބަ إِلٰهُ މި އެންމެހައި ތަކެތި ހައްދަވައިފައި ވަނީ މާނައެއް ނެތް ގޮތެއްގައެއް ނޫނެވެ. އަދި ފައިދާއެއް ނެތް ބޭކާރު ބާޠިލު ގޮތެއްގައެއް ވެސް ނުމެނޫންމެއެވެ.\nއަދި ކިއެއްތަ! މާނައެއް ނެތް ބޭކާރު ބާޠިލުގޮތުގައި ތަކެތި ހެއްދެވުމާއި އެ ނޫން ވެސް އެންމެހައި ޢައިބުތަކުން، އިބަ إِلٰهُ ހުސްޠާހިރުވަންތައެވެ. ފަހެ، ނަރަކައިގެ ޢަޛާބުން އަޅަމެން ދިންނަވައި ސަލާމަތްކުރައްވާނދޭވެ!“ އެއީ، ނުބައި ކަންތައްތަކުން އަޅަމެން ރައްކައުތެރިކުރައްވައި، ހެޔޮ ކަންތައްތައްކުރުމުގެ ތައުފީޤު އަޅަމެންނަށް ދެއްވުމުންނެވެ.[142] \nދަންނާށެވެ! އެއްރެއަކު، ފަތިސްނަމާދަށް ބަންގިދެއްވުމަށް ފަހު، رَسُولُ اللهِ ﷺގެ ގެކޮޅަށް ވަޑައިގެން بِلَالُ رَحِمَهُمَا اللَّهُ ދެންނެވިއެވެ. އޭ اللهُގެ ރަސޫލާއެވެ! ނަމާދު ވަގުތު ވަދެއްޖެއެވެ. އަދި، رَسُولُ اللهِ ﷺ ކީރިތިކުރައްވަނިކޮށް ފެނިވަޑައިގަތުމުން، بِلَالُ رَحِمَهُمَا اللَّهُ ވިދާޅުވިއެވެ. އޭ اللهُގެ ރަސޫލާއެވެ! އިބަ ރަސޫލާއަށް ކުރެއްވިފައިވާ ކުށްތަކާއި ކުރެއްވޭނޭ ކުށްތައް، اللهُ سُبحَانَهُ وَتَعَالَى ޢަފޫކޮށްދެއްވައިފައިވާއިރު ވެސް، ކީރިތިކުރައްވަނީތޯއެވެ؟ އެ ފަދައިން بِلَالُ رَحِمَهُمَا اللَّهُ ވިދާޅުވުމުން، ޙަދީޘުކުރެއްވިއެވެ. «يَا بِلَالُ: أَفَلَا أَكُونُ عَبْدًا شَكُورًا» މާނައީ: ”އޭ بِلَاއެވެ! ޝުކްރުވެރިވާ އަޅަކަށް ވާން، ތިމަން ރަސޫލާއަށް ނުޖެހޭތޯއެވެ؟\nއަދި ހަމަކަށަވަރުން ﴿إِنَّ فِي خَلْقِ السَّمَاوَاتِ وَالْأَرْضِ وَاخْتِلَافِ اللَّيْلِ وَالنَّهَارِ لَآيَاتٍ لِّأُولِي الْأَلْبَابِ ۝ الَّذِينَ يَذْكُرُونَ اللَّهَ قِيَامًا وَقُعُودًا وَعَلَىٰ جُنُوبِهِمْ وَيَتَفَكَّرُونَ فِي خَلْقِ السَّمَاوَاتِ وَالْأَرْضِ رَبَّنَا مَا خَلَقْتَ هَٰذَا بَاطِلًا سُبْحَانَكَ فَقِنَا عَذَابَ النَّارِ ﴾ މި އާޔަތްތައް، ތިމަން ރަސޫލާގެ މައްޗަށް، މި ރޭ ބާވައިލައްވައިފައި ވަނިކޮށް، ތިމަން ރަސޫލާ ކީރިތިފުޅުނުކުރައްވާންވީ، ފަހެ ކީއްވެގެންތޯއެވެ؟“ މި ފަދައިން ވިދާޅުވުމަށް ފަހު ޙަދީޘުކުރެއްވިއެވެ. «وَيْلٌ لِمَنْ قَرَأَهَا وَلَمْ يَتَفَكَّرُ فِيهَا» މާނައީ: ”އެ އާޔަތްތައް ކިޔެވުމަށް ފަހު، އެ އާޔަތްތަކާމެދު ވިސްނައި ފިކުރުނުކުރާ މީހާ ދަންނާށެވެ! ފަހެ އެ މީހަކަށް ހަލާކުހުއްޓެވެ.“[143] ","[142] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[143] تَفْسِيرُ الْقُرْآنِ الْعَظِيمِ لِلِإْمَامِ الَحْافِظِ ابْنِ كَثِير الدِّمِشْقِي وَسِلْسِلَةُ الْأَحَادِيثُ الصَّحِيحَة لِْلَألْبَانِي"],["(192) އޭ އަޅަމެންގެ ވެރި رَبّއެވެ! އެ މީހަކު ކުޅަ ފާފައިގެ ސަބަބުން، އިބަ إِلٰهُ، އެ މީހަކު ނަރަކައަށް ވައްދަވައިފި މީހަކީ ޝައްކެއްނެތި، އިބަ إِلٰهُ، އެ މީހަކު ދެރަކުރައްވައި، ނިކަމެތިކުރައްވައި، ފަޟީޙަތްކުރައްވައިފި މީހަކު ކަން ކަށަވަރެވެ. އަދި އެއްވެސް ބަޔަކު ފާފަކޮށް އެ ބަޔެއްގެ އަމިއްލަ ނަފްސަށް އަނިޔާވެރިވެއްޖެ ނަމަ ދަންނާށެވެ! اللهُ سُبحَانَهُ وَتَعَالَىގެ ޢުޤޫބާތުން ދުނިޔޭގައި އެ ބަޔަކު ސަލާމަތްކޮށް، ޤިޔާމަތް ދުވަހުން، އެ ބަޔަކުގެ ކިބައިން ޢަޛާބުދުރުކޮށް ނަޞްރުވެރިވާނޭ އެއްވެސް މަދަދުގާރަކު، އެ ބަޔަކަށް ނުވާނެތެވެ.[144]","[144] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(193) އޭ އަޅަމެންގެ ވެރި رَبّއެވެ! ހަމަކަށަވަރުން، އިބަ إِلٰهُގެ ނަބިއްޔާ مُحَمَّدُ ﷺ، އިބަ إِلٰهُގެ އެއްކައުވަންތަކަމަށް ގޮވައިލައްވާ އަޑު އަޅަމެން ކަނުލައި އަހައިފީމުއެވެ. އެ ރަސޫލާ މީސްތަކުންނަށް ގޮވައިލައްވަނީ، އިބަ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ ކަމަށް ހެކިވެ އިޤްރާރުވެ، އިބަ إِلٰهُގެ ޝަރީޢަތަށް ޢަމަލުކުރުމަށެވެ. ވީމާ، އަޅަމެން އެ ރަސޫލާގެ ގޮވައިލެއްވުން ތެދުކޮށް ޤަބޫލުކޮށް، އެ ރަސޫލާގެ ގޮވައިލެއްވުމަށް އިޖާބަދީ އީމާންވެއްޖައީމެވެ. އޭ އަޅަމެންގެ ވެރި رَبّއެވެ! ފަހެ، އަޅަމެންގެ ފާފަތައް އަޅަމެންނަށް ފުއްސަވައިދެއްވައިފާނދޭވެ!\nއަދި އަޅަމެންނަށް ކުރެވިފައިވާ ކުށްތައް، ދުނިޔެއާއި އާޚިރަތުގައި ފޮރުއްވައިދެއްވައި، މީސްތަކުންގެ މެދުގައި އަޅަމެން ފަޟީޙަތްނުކުރައްވާނދޭވެ! އަދި، އިބަ إِلٰهއަށް ކިޔަމަންތެރި މުސްލިމުންގެ ގޮތުގައި އަޅަމެން މަރުގަންނަވައި، ޤިޔާމަތް ޤާއިމުވާ ދުވަހުން، ނަބިއްޔުންނާއި، ޞިއްދީޤުންނާއި، ހެޔޮލަފާ ޞާލިޙުންނާ އަޅަމެން އެއްތަންކުރައްވައި އެބައިމީހުންނާ އެކު އަޅަމެން ލައްވައިފާނދޭވެ![145] ","[145] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(194) އޭ އަޅަމެންގެ ވެރި رَبّއެވެ! ދުނިޔޭގައި އަޅަމެންނަށް ދެއްވުމަށް، އިބަ إِلٰهُ ވަޢުދުކުރެއްވި ނަޞްރާއި، ފަތަޙައާއި، އާރާއިބާރު އަޅަމެންނަށް ދެއްވައި، ހިދާޔަތުގެ މަގަށް، އަޅަމެންނަށް ތައުފީޤުދެއްވައިފާނދޭވެ! އެއީ، އިބަ إِلٰهُ ފޮނުއްވި ރަސޫލުންގެ ދޫފުޅުމަތީން، އަޅަމެންނަށް ދުނިޔޭގައި ދެއްވުމަށް، އިބަ إِلٰهُ ވަޢުދުކުރެއްވި ނަޞްރާއި، ފަތަޙައާއި، އާރާއިބާރެވެ. އަދި ދުނިޔޭގައި އަޅަމެންނަށް ކުރެވިފައިވާ ފާފަތަކުގެ ސަބަބުން، ޤިޔާމަތް ދުވަހުންއަޅަމެން ފަޟީޙަތްނުކުރައްވާނދޭވެ! އަދި ލަދުވެތި ވެސް ނުކުރައްވާނދޭވެ!\nހަމަކަށަވަރުން، އިބަ إِلٰهއީ، ދީލަތިވަންތަކަމާއި މާތްވަންތަކަމުގެ ވެރި إِلٰهއެވެ. ވުމާއެކު، އިބަ إِلٰهُ ކުރެއްވި ވަޢުދުފުޅާ، އިބަ إِلٰهُ ޚިލާފުވެވޮޑިނުގަންނަވާނޭ ކަމީ ކަށަވަރު ކަމެކެވެ.[146] ","[146] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(195) ފަހެ، މުއުމިނުން އެބައިމީހުންގެ ވެރި رَبُّގެ ޙަޟްރަތުގައި މުނާޖާދަންނަވައި، ބަޔާންވެދިޔަ ދުޢާ ދެންނެވުމުން، އެބައިމީހުންގެ ވެރި إِلٰهُ، އެބައިމީހުންގެ ދުޢާ އިޖާބަކުރައްވައި ވަޙީކުރެއްވިއެވެ. ހަމަކަށަވަރުން، ތިޔަބައިމީހުންގެ ތެރެއިން ހެޔޮ ޢަމަލުކުރުމަށް ގަދައަޅައި މަސައްކަތްކުރި މީހަކީ، ފިރިހެނަކު ނުވަތަ އަންހެނަކު ކަމުގައި ވިއަސް، އެ އިން އެއްވެސް މީހަކު ކުރި ޢަމަލަކީ، ކިތަންމެ ގިނަ ނުވަތަ ކިތަންމެ މަދު ޢަމަލެއް ކަމުގައި ވިއަސް، ތިމަން إِلٰهُ، އެއިން އެއްވެސް ޢަމަލެއް ގެއްލެނި ނުކުރައްވާހުށީމެވެ.\nއަދި އެ މީހަކު ކުޅަ ހެޔޮ ޢަމަލެއްގެ ޖަޒާ، އެއްވެސް އުނިވުމެއް ނެތި، ތިމަން إِلٰهُ، އެ މީހަކަށް ފުރިހަމައަށް ދެއްވާހުށީމެވެ. އެހެނީ، ތިޔަބައިމީހުން އެންމެން އައިސްފައި ވަނީ، އެއް އަޞްލަކުންނެވެ. އަދި ތިޔަބައިމީހުން އެންމެންނަކީ ވެސް، ދީނީ ގޮތުން އެއްބަޔަކު އަނެއް ބައެއްގެ އަޚުންނާ އުޚްތުންނެވެ. ވީމާ، އަޅުތަކުންގެ ޢަމަލުތައް ޤަބޫލުކުރައްވައި ޖަޒާދެއްވުމުގައި، އަންހެނުންނާއި ފިރިހެނުން ހަމަހަމަވެގެން ވެއެވެ.\nފަހެ، ތިމަން إِلٰهُގެ ރުހިވޮޑިގަތުން އަދައި ހިޖުރަކުރި މީހުންނާމެދު ދަންނާށެވެ! އެބައިމީހުންނަކީ، ތިމަން إِلٰهއަށް ކިޔަމަންތެރިވެ ހަމައެކަނި، ތިމަން إِلٰهއަށް އަޅުކަން ކުރުމުގެ ސަބަބުން، އެބައިމީހުންގެ ރަށާއި ގޯތިގެދޮރުން ނެރެލެވި، ތިމަން إِلٰهُގެ މަގުގައި ގިނަގުނަ އަނިޔާތަކާއި އުނދަގޫތައް ލިބެވި، ތިމަން إِلٰهُގެ ކަލިމަފުޅު މަތިވެރިކުރުމަށް ޓަކައި ހަނގުރާމަކޮށް އަދި އެ ހަނގުރާމަތަކުގައި ޝަހީދުވި މުޖާހިދުންނެވެ.\nއެ ފަދަ މުޖާހިދުންނަކީ، ދުނިޔޭގައި އުޅުނުއިރު އެބައިމީހުންނަށް ކުރެވިފައިވާ ފާފަތަކާއި ކުށްތަކުގެ ޙިސާބުބެއްލެވުމެއް ނެތި، އެ ކުށްތައް އެބައިމީހުންނަށް ފުއްސަވައިދެއްވައި، ޤިޔާމަތް ދުވަހުން، ތިމަން إِلٰهُ އެބައިމީހުންނަށް ޢަފޫކުރައްވާނޭ މީހުން ކަން ކަށަވަރެވެ. އަދި، އެ ސުވަރުގެތަކުގައިވާ ގަނޑުވަރުތަކާއި، ބަގީޗާތަކާއި، ގަސްތަކުގެ ދަށުން ތަފާތު ބާވަތްބާވަތުގެ ކޯރުތައް ހިނގަހިނގައި ހުންނަ ސުވަރުގެތަކަށް، ތިމަން إِلٰهُ އެބައިމީހުން ވައްދަވާނޭކަމީ ކަށަވަރު ކަމެކެވެ. އެއީ، اللهُ سُبحَانَهُ وَتَعَالَى އެބައިމީހުންގެ މައްޗަށް ބަހައްޓަވާ އޯގާވަންތަކަމާއި ދަރުމަވަންތަކަމުގެ ބޮޑުކަމުން، އެ إِلٰهُގެ ޙަޟްރަތުން އެބައިމީހުންނަށް ދެއްވޭ މަތިވެރި ޘަވާބެއްގެ ގޮތުގައެވެ. އަދި އެންމެ ރިވެތިވެގެންވާ ޘަވާބާއި ދަރުމަވަނީ، اللهُ سُبحَانَهُ وَتَعَالَىގެ ޙަޟްރަތުގައެވެ.[147] \nދަންނާށެވެ! أُمُّ الْمُؤْمِنِينِ أُمُّ سَلَمَة رَضِيَ اللَّهُ عَنْهَاގެ އަރިހުން އައިސްފައި ވެއެވެ. رَسُولُ اللهِ ﷺގެ އަރިހުގައި ތިމަން ކަމަނާ ދެންނެވީމެވެ. އޭ اللهُގެ ރަސޫލާއެވެ! ހިޖުރައާ ބެހޭ ގޮތުން އައިސްފައިވާ އެއްވެސް އާޔަތެއްގައި، އަންހެނުންގެ ވާހަކަ، اللهُ سُبحَانَهُ وَتَعَالَى ވަޙީކުރައްވައިފައި ވަނިކޮށް، ތިމަން ކަމަނާއަކަށް އިވިވަޑައިގެންފައެއް ނުވެއެވެ.\nމި ފަދައިން އެ ކަމަނާ ދެންނެވުމުން، އެ ކަމާ ގުޅިގެން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[148] ","[147] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[148] تَفْسِيرُ جَامِعِ الْبَيَانِ لِلِإْمَامِ مُحَمَّدِ بنِ جَرِيرِ الطَّبَرِي"],["(196) އޭ ރަސޫލާއެވެ! اللهُ سُبحَانَهُ وَتَعَالَىގެ އެއްކައުވަންތަކަމަށް އިންކާރުކޮށް ކާފިރުވި މީހުންނަށް ދުނިޔަވީ ތަނަވަސްކަން ލިބުމުން، އަދިވެސް އިތުރަށް ވިޔާފާރިކޮށް ތަނަވަސްކަން ލިބިގަތުމުގެ ބޭނުމުގައްޔާއި، އުފަލާއި އަރާމު ލިބިގަނެ ހިތްހަމަޖެހުން ޙާޞިލުކުރުމަށް ޓަކައި، ތަފާތު ރަށްރަށަށް ދަތުރުފަތުރުކޮށް ދުނިޔޭގެ ކަންކޮޅުތަކުގައި އެބައިމީހުން އެ އެނބުރޭ އެނބުރުމަކީ، އިބަ ރަސޫލާ ހެއްލުންތެރިކުރުވައި، އިބަ ރަސޫލާގެ ހިތްޕުޅުދަތިކުރުވަނިވި ކަމެއް ކަމުގައި ވިޔަނުދެއްވާށެވެ! އެހެނީ، އެ ހުރިހައި ކަންކަމާއި ތަކެއްޗަކީ ވެސް، ދާދިއަވަހަށް އެ ކާފިރުންގެ ކިބައިން ނެތި ފިލައިދަނިވި ކަންކަމާއި ތަކެއްޗެވެ. ދެން އެއަށްފަހު، ދެމިހުންނާނީ އެބައިމީހުންގެ ނުބައި ޢަމަލުތަކެވެ.[149]\nދަންނާށެވެ! މި އާޔަތް ބާވައިލެއްވުނީ، މުސްލިމުންގެ ތެރެއިން ބައެއް މީހުންނަށް ޝަކްވާގެ ބައެއް ބަސްތައް އަންނަނިވި ފަދައިން ބުނެވުމުންނެވެ. އެބައިމީހުން ބުންޏެވެ. اللهُ سُبحَانَهُ وَتَعَالَىގެ ދުޝްމަނުން ބިމުގައި ދަތުރުފަތުރުކޮށް ތަނަވަސްކަންހޯދައި، ނުހަނު ބޮޑު އަރާމާއި އުފަލުގައި ދިރިއުޅެމުން ދާއިރު، ތިމަންމެން މުއުމިނުންނަށް ޖެހިފައި މިވާ ފަޤީރުކަމާއި، ބަނޑުހައިހޫނުކަމާއި، ދަތިކަމުގެ ސަބަބުން ތިމަންމެން މި ވަނީ، ދަތިކަމުގެ ނިހާޔަތަށް ގޮސްފައެވެ.\nއެބައިމީހުންގެ އެ ވާހަކަތަކާ ގުޅިގެން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[150] ","[149] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[150] الجَْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(197) ދުނިޔޭގެ އުފަލާއި، މަޖަލާއި، އަރާމުދެނިވި ކަންކަމާއި، ތަކެތީން ލިބެނީ ދާދިއަވަހަށް ފިލައިދަނިވި ވަގުތީ އަރާމާއި އުފަލެވެ. ދެން އެއަށްފަހު، ޤިޔާމަތް ދުވަހުން، ކާފިރުން ވަދެ ތިބެނިވި ތަނަކީ ނަރަކައެވެ. އެ ތާނގައި އެބައިމީހުން ތިބޭ ތަންމަތީގެހުރި ނުބައިކަމެއްގެ ބޮޑުކަމާއެވެ![151]","[151] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(198) އެހެނެއްކަމަކު، އެބައިމީހުންގެ ވެރި إِلٰهُގެ އަމުރުފުޅުތަކަށް ކިޔަމަންތެރިވެ، އެ إِلٰهُ ނަހީކުރެއްވި އެންމެހައި ކަންތައްތަކުން ދުރުވެ، ތަޤްވާވެރިވި މީހުންނަށް ޓަކައި، ނިޢުމަތްތަކުން ފުރިގެންވާ ސުވަރުގެތައް، އެ إِلٰهُގެ ޙަޟްރަތުގައި، އެ إِلٰهُ ތައްޔާރުކުރައްވައިފައި ވެއެވެ. އެ ސުވަރުގެތަކަކީ، އެ ތަންތާނގެ ގަނޑުވަރުތަކާއި ގަސްތަކުގެ ދަށުން ތަފާތު ބާވަތްބާވަތުގެ ކޯރުތައް ހިނގަހިނގައި ހުންނަ އަދި އެ ތަންތަނުން ނުކުތުމެއް ނެތި، ތާއަބަދު އެ ތަންތާނގައި އެބައިމީހުން ދެމިތިބެނިވި ސުވަރުގެތަކެކެވެ. އެއީ، اللهُ سُبحَانَهُ وَتَعَالَىއަށް ކިޔަމަންތެރިވި އަޅުންނަށް، އެ إِلٰهُގެ ޙަޟްރަތުން ދެއްވޭ ޚާއްޞަ މެހުމާންސަރާތަކެކެވެ.އަދި، اللهُ سُبحَانَهُ وَتَعَالَىއަށް ކިޔަމަންތެރިވި ހެޔޮލަފާ އަޅުތަކުންނަށް ޓަކައި، އެ إِلٰهُގެ ޙަޟްރަތުގައި ތައްޔާރުކުރެވިފައިވާ ސުވަރުގޭގެ ނިޢުމަތްތަކަކީ، އެ ނިޢުމަތްތަކުގެ ހެޔޮކަން ބޮޑުވެފައި، ރިވެތިކަމާއި، ފުރިހަމަކަމާއި، މާތްކަން އިންތިހާއަށް ބޮޑު ނިޢުމަތްތަކެކެވެ.[152]\nދަންނާށެވެ! ސުވަރުގޭގެ ނިޢުމަތްތަކަކީ، اللهُ سُبحَانَهُ وَتَعَالَىއަށް ކާފިރުވެ، ދުނިޔޭގެ މަޖަލާއި އުފައު ޙާޞިލުކުރުމަށް ޓަކައި، އެތަންމިތަނަށް ދަތުރުފަތުރުކޮށް، ހަމައެކަނި ދުނިޔޭގެ އަރާމާއި، އުފަލާއި، ލައްޒަތު ހޯދުމަށް މަސަކަތްކޮށް އުޅުނު މީހުންނަށް ދުނިޔޭގައި ލިބުނު ކަންކަމާއި ތަކެއްޗަށްވުރެން، ފުރިހަމަކަމާއި މާތްކަން މާ ބޮޑުވެފައި މާ މަތިވެރި ނިޢުމަތްތަކެކެވެ.","[152] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(199) އޭ މުއުމިނުންނޭވެ! އަދި ހަމަކަށަވަރުން، اللهُ سُبحَانَهُ وَتَعَالَىއަށް އީމާންވެ، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُ ފިޔަވައި އަޅުކަންކުރުން ޙައްޤުވެގެންވާ އެއްވެސް އެހެން، إِلٰهއަކު ނުވާކަމަށް ހެކިވެ އުޅޭ ބަޔަކު ވެސް، ފޮތުގެ އަހްލުވެރީންގެ ތެރެއިން ވެއެވެ. އަދި، اللهُ سُبحَانَهُ وَتَعَالَى ގެ ޙަޟްރަތުން އެބައިމީހުންނަށް ލިބޭނޭ ޘަވާބަށް ދަހިވެތިވެ، އެ إِلٰهއަށް ބޯލަނބައި ކިޔަމަންތެރިވެ، ނިކަމެތިކަމާއި ދެރަކަން ފައުޅުކުރާ ޙާލު، ތިޔަބައިމީހުންނަށް ޓަކައި ބާވައިލެއްވުނު ކީރިތި ޤުރްއާނަށާއި، އެބައިމީހުންނަށް ޓަކައި ބާވައިލެއްވުނު ތައުރާތަށާއި އިންޖީލަށް ވެސް އެބައިމީހުން އީމާންވެއެވެ.\nއަދި، اللهُ سُبحَانَهُ وَتَعَالَى ބާވައިލެއްވި އާޔަތްތައް ކުޑަ އަގަކަށް ވިއްކައި، ދުނިޔޭގެ ފަނާވެދަނިވި މުދަލާއި ތަކެތީގެ ތެރެއިން އެއްވެސް އެއްޗެއް ލިބިގަތުމަކަށް އެބައިމީހުން މަސައްކަތެއް ނުކުރެއެވެ. އަދި ފޮތުގެ އަހްލުވެރީންގެ ތެރެއިން ގިނަ މީހުން ކަންތައްކުރާ ފަދައިން، اللهُ سُبحَانَهُ وَتَعَالَى ބާވައިލެއްވި އާޔަތްތައް ސިއްރުކޮށް ވަންހަނާކޮށް، އެ އާޔަތްތަކުގައިވާ ޙުކުމްތަކާއި ވާހަކަތައް ވެސް، އެގޮތްމިގޮތަށް ބަދަލުކޮށެއް އެބައިމީހުންނެއް ނުހަދައެވެ.\nއެހެންކަމުން، ޤިޔާމަތް ދުވަހުން، އެބައިމީހުންގެ ވެރި اللهُ سُبحَانَهُ وَتَعَالَىއާ ބައްދަލުވުމުގެ ނަސީބު އެބައިމީހުންނަށް ލިބޭނެތެވެ. އަދި ނުހަނު ބޮޑު ދަރުމައާއި ޘަވާބު، އެ إِلٰهُގެ ޙަޟްރަތުގައި އެ ދުވަހުން އެބައިމީހުންނަށް ހުއްޓެވެ. އަދި އެ ދުވަހުން އެބައިމީހުންނަށް ދެއްވާ، ދަރުމައާއި ޘަވާބު އެއްވެސް އުނިވުމެއް މަދުވުމެއް ވިއަސް ނެތި ފުރިހަމައަށް އެބައިމީހުންނަށް ދެއްވޭނޭ ކަން ކަށަވަރެވެ. ހަމަކަށަވަރުން، اللهُ سُبحَانَهُ وَتَعَالَىއީ، އަޅުތަކުން ކޮށްފައިވާ ޢަމަލުތަކުގެ ޙިސާބުބެއްލެވުމުގައި އަވަސްވެވޮޑިގެންވާ، ކަށަކުޅަދުންވަންތަ، ގަދަކީރިތިވަންތަ، މަތިވެރިވަންތަ إِلٰهއެވެ.[153] \nދަންނާށެވެ! ޙަބްޝު ކަރައިގެ ރަސްގެފާނު النَّجَاشِي އަވަހާރަވި ޚަބަރައިގެން، رَسُولُ اللهِ ﷺގެ އަރިހަށް جِبْرِيلُ عَلَيهِ السَّلَامُ ވަޑައިގަތުމުން، ކައު އިތުރު ރަސޫލާގެ އަޞްޙާބުންނަށް، އެ ރަސޫލާ ވިދާޅުވިއެވެ. ތެދުވެވަޑައިގަންނަވާށެވެ! އަދި ތިޔަ އަޞްޙާބުންގެ އަޚު النَّجَاشِيގެ މައްޗަށް ތިޔަ އަޞްޙާބުން ކަށުނަމަދުކުރައްވާށެވެ! ދެން، النَّجَاشِيއަކީ، އިސްލާމްވެވަޑައިގެން ހުންނެވި ވެރިއަކުކަން އެ ތާނގައި ޙާޟިރުވެ ތިއްބެވި އަޞްޙާބުންނަށް އެނގިވަޑައިގެންފައި ނުވުމާ އެކު، އޭގެ ތެރެއިން ބައެއް އަޞްޙާބުންނަށް ވިދާޅުވެވުނެވެ. އަޅުގަނޑުމެންނަށް އެ އަންގަވަނީ، ޙަބްޝު ކަރައިގެ ގަދަފަދަ ހަރުކަށި ވެރީންގެ ތެރެއިން މީހެއްގެ މައްޗަށް ކަށުނަމާދުކުރުމަށެވެ. ދެން، ނަޖާޝީ ހުންނެވީ މުސްލިމުންނަށް ޓަކައި ބާވައިލެއްވުނު، ކީރިތި ޤުރްއާނަށް ވެސް އީމާންވެވަޑައިގެން ކަން އަންގަވައި، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[154] \nއަދި މި އާޔަތުގައި މި ވަނީ، ޔަހޫދީންގެ ޢިލްމުވެރީންގެ ތެރެއިން، عَبْدُ اللَّهِ بْنُ سَلَام رَحِمَهُمَا اللَّهُއާއި، އޭނާގެ އެކުވެރީން ކަމުގައިވި، أَسَدُ بْنُ عُبَيْدއާއި، ثَعْلَبَةُ بْنُ سَعْيَةއާއި،أُسَيْدُ بْنُ سَعْيَة ފަދަ ޔަހޫދީންގެ ޢިލްމުވެރީންނާއި، ޙަބްޝު ކަރައިގެ ރަސްގެފާނު النَّجَاشِيއާއި، އެ ރަސްގެފާނާ އެކު އިސްލާމް ދީން ޤަބޫލުކޮށްގެން ތިބި އެ ރަސްގެފާނުގެ އެކުވެރީންގެ ވާހަކަ ކަމުގައި ވެސް ރިވާވެގެން ވެއެވެ. އެހެނީ، އެބައިމީހުންނަކީ، ތައުރާތަށާއި، އިންޖިލަށާ އަދި ކީރިތި ޤުރްއާނަށް ވެސް އީމާންވެގެން ތިބި ބަޔެކެވެ.[155] ","[153] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[154] الْبَحْرُ الْمُحِيطُ فِي التَّفْسِير أَبُو حَيَّانُ مُحَمَّدُ بْنِ يُوسُفَ الْأَنْدَلُسِي\n[155] صَفْوَةُ التَّفَاسِيرِ لِلشَّيْخِ مَحُمَّدِ عَلِي الصَّابُونِي"],["سُورَةُ النِّسَاءِއަކީ މަދަނީ ސޫރަތެކެވެ. މި ސޫރަތުގައި ވަނީ (176) ސަތޭކަ ހަތްދިހަ ހަ އާޔަތެވެ. އެއީ، (24) ސައުވީސް رُكُوعُއެވެ.[163] މިއީ، ކީރިތި ޤުރްއާނުގެ ދިގު ސޫރަތްތަކުގެ ތެރެއިން ސޫރަތެކެވެ. މި ސޫރަތަކީ، ކީރިތި ޤުރްއާނުގެ (4) ހަތަރުވަނަ ސޫރަތެވެ. މި ސޫރަތް ބާވައިލެއްވުނީ سُورَةُ الْمُمْتَحِنَةއަށް ފަހުގައެވެ. سُورَةُ النِّسَاءގެ ނަމުން މި ސޫރަތަށް ނަންދެވުނީ، ކީރިތި ޤުރްއާނުގެ ސޫރަތްތަކުގެ ތެރެއިން އަންހެނުންނާ ބެހޭ، އެންމެ ގިނަ ޙުކުމްތައް އައިސްފައި ވަނީ، މި ސޫރަތުގައި ކަމަށް ވާތީއެވެ. ވުމާއެކު، «سُورَةُ النِّسَاءِ الْكُبْرَى»ގެ ނަމުން ވެސް މި ސޫރަތަށް ނަންދެވިފައި ވެއެވެ. މި ސޫރަތަށް ފަހު އަންހެނުންނާ ބެހޭ އެންމެ ގިނަ ޙުކުމްތައް އައިސްފައިވާ އަނެއް ސޫރަތަކީ، سُورَةُ الطَّلَاقِއެވެ. އެހެންކަމުން، އެ ސޫރަތަށް «سُورَةُ النِّسَاءِ الصُّغْرَى»ގެ ނަމުން ނަންދެވިފައި ވެއެވެ.[162] \nދަންނާށެވެ! ހަމަކަށަވަރުން، މި ސޫރަތް ފައްޓަވައިފައި ވަނީ، اللهُ سُبحَانَهُ وَتَعَالَى އިންސާނުން އުފެއްދެވީ އެންމެ އިންސާނެއްގެ ކިބައިން ކަމާއި، ގާތްތިމާގެކަމުގެ ގުޅުން ބެހެއްޓުމުގެ މުހިންމުކަން ބަޔާން ކޮށްދެއްވަމުންނެވެ. ދެން އެއަށްފަހު، ޔަތީމުންގެ މުދަލަށް ރައްކައުތެރިވުމާއި، ކާވެންޏާއި، ވާރުތަވުމާ ގުޅޭ ޙުކުމްތަކާއި، އެ ނޫން ބައެއް ޙުކުމްތައް ވެސް، މި ސޫރަތުގައި ބަޔާންކުރައްވައިފައި ވެއެވެ. އޭގެ ތެރޭގައި ހަތަރު އަނބީން ހުއްދަކުރެއްވުމާއި، ނަސަބުގެ ގޮތުންނާއި، ކާވެނިކުރުމުގެ ސަބަބުން، ކާވެނި ޙަރާމްވާ މީހުން ބަޔާންކުރެއްވުމާއި، އެ ނޫން ވެސް ކިތަންމެ ޝަރްޢީ ޙުކުމްތަކެއް މި ސޫރަތުގައި ވެއެވެ. އަދި އެ ޙުކުމްތަކަށް ޢަމަލުކުރުމަކީ، ހުރިހައި ޒަމާނެއްގައި ހުރިހައި އިންސާނުންގެ މައްޗަށް ވެސް، ލާޒިމުވެގެންވާ ކަމެކެވެ. އެހެންކަމުން، މި ސޫރަތް ފައްޓަވައިފައި ވަނީ، އެންމެހައި މީސްތަކުންނާ މުޚާޠަބުކުރައްވައި «يَأَيُّهَا النَّاس» މި ފަދައިން ވަޙީކުރެއްވުމުންނެވެ.[164] \nއަދި ދަންނާށެވެ! الله سُبحَانَهُ وَتَعَالَى، آدَمعَلَيهِ السَّلَامُ ހެއްދެވީ މަށީންނެވެ. އެއީ، އެންމެ ފުރަތަމަ، އެ إِلٰهُ އުފެއްދެވި އިންސާނާއެވެ.[165]\n------------- \nبِسمِ اللهِ الرَّحمَنِ الرَّحِيمِ\nالله سُبحَانَهُ وَتَعَالَىގެ އިސްމުފުޅުގެ ބަރަކާތުން ފަށަމެވެ. އެއީ، الله سُبحَانَهُ وَتَعَالَىގެ ޙަޟުރަތުން ވާގިއެދިހުރެ، މި އަޅާ ކުރާން މި ގަސްތުކުރާ ހެޔޮ ޢަމަލު ނިމުމަކަށް ދާނދެން، އެ ކަމުގައި ދެމިހުރުމުގެ ހެޔޮ ތައުފީޤުދެއްވައި މި ޢަމަލު ޤަބޫލުކުރެއްވުން އެދޭ ޙާލުގައެވެ. الله سُبحَانَهُ وَتَعَالَىއީ، އެ إِلٰهއަށް ކިޔަމަންގަންނަ އަޅުންނަށާއި ކިޔަމަންނުގަންނަ އަޅުންނަށާ އަދި އެންމެހައި ޚަލްޤުތަކުންނަށް ދުނިޔޭގައި ކުދިބޮޑު ނިޢްމަތްތައް ދެއްވާ، ރަޙްމާނުވަންތަ إِلٰهއެވެ. އަދި ދުނިޔޭގައި އުޅުނުއިރު، އެ إِلٰهއަށް ކިޔަމަންގަތް އަޅުންނަށް، އާޚިރަތުގައި ނުހަނު އޯގާވަންތަ ރަޙީމުވަންތަ إِلٰهއެވެ.\n-------------\n(200) އޭ اللهُ سُبحَانَهُ وَتَعَالَى އަށް އީމާންވެ، އެ إِلٰهُގެ އެއްކައުވަންތަކަން ތެދުކޮށް ޤަބޫލުކޮށް،އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ ވެރި إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުން ދުރުވެތިބުމުގައި ކެތްތެރިވާށެވެ! އަދި ތިޔަބައިމީހުންނަށް މެދުވެރިވާ ބަލާއާއި މުސީބާތްތަކަށާއި ދުޝްމަނުންގެ ފަރާތުން ލިބެމުންދާ ދަތިތަކާއި އުނދަގޫތަކަށް ވެސް ތިޔަބައިމީހުން ކެތްތެރިވާށެވެ!\nއަދި ތިޔަބައިމީހުންނަށް ނަޞްރާއި ފަތަޙަލިބި ކާމިޔާބުވުމަށް ޓަކައި، ތިމަން إِلٰهُގެ ދުޝްމަނުންކަމުގައިވާ ތިޔަބައިމީހުންގެ ވެސް ދުޝްމަނުންނާ ދެކޮޅަށް ކުރެވޭ ޖިހާދުތަކުގައި އެބައިމީހުންނަށްވުރެން ބޮޑަށް ކެތްތެރިވާ ބަޔަކީ ތިޔަބައިމީހުން ކަމުގައިވެ، ދުޝްމަނުންނާ ހަނގުރާމަކުރުމުގައި ޤާއިމުވެތިބޭށެވެ! އަދި ތިޔަބައިމީހުން، އެއް ބަޔަކު އަނެއް ބަޔަކަށް ކެތްތެރިވެ ތިބުމަށް ވަޞިއްޔަތްކޮށް އެކަކު އަނެކަކާ ގުޅި ލާމެހިގެން ތިބޭށެވެ!\nއަދި އަޅުކަމުގެ ވަގުތުތަކަށް ފަރުވާތެރިވެ، ވުޟޫމަތީ ދެމިތިބުމުގައި ކެތްތެރިވެ، އެއް ނަމާދަށް ފަހު އަނެއް ނަމާދަށް އިންތިޒާރުކުރާށެވެ! އަދި ހުރިހައި ކަމެއްގައިމެ، اللهُ سُبحَانَهُ وَتَعَالَى އަމުރުކުރެއްވި ގޮތަށް ތިޔަބައިމީހުން ކަންތައްތައްކޮށް، ނަހީކުރެއްވި ކަންތައްތަކުން މުޅީން ދުރުވެ، އެ إِلٰهއަށް ބިރުވެތިވެ ތަޤްވާވެރިވާށެވެ! އެއީ، ތިޔަބައިމީހުންގެ ވެރި إِلٰهُގެ ރުހިވޮޑިގަތުން ލިބި، އާޚިރަތުގައި ނަރަކައިން ދިންނަވައި ސަލާމަތްކުރައްވައި ސުވަރުގޭގެ މަތިވެރި ނިޢުމަތްލިބި ތިޔަބައިމީހުން ކާމިޔާބުވުމަށް ޓަކައެވެ.[156] \nقَالَ رَسُولُ اللهِ ﷺ «أَلَا أَدُلُّكُمْ عَلَى مَا يَمْحُو اللهُ بِهِ الْخَطَايَا، وَيَرْفَعُ بِهِ الدَّرَجَاتِ؟» قَالُوا بَلَى يَا رَسُولَ اللهِ قَالَ: «إِسْبَاغُ الْوُضُوءِ عَلَى الْمَكَارِهِ، وَكَثْرَةُ الْخُطَا إِلَى الْمَسَاجِدِ، وَانْتِظَارُ الصَّلَاةِ بَعْدَ الصَّلَاةِ، فَذَلِكُمُ الرِّبَاطُ، فَذَلِكُمُ الرِّبَاطُ »[157] މާނައީ: رَسُولُ اللهِ ﷺ ޙަދީޘުކުރެއްވިއެވެ. ”الله سُبحَانَهُ وَتَعَالَى ކުދި ފާފަތައް ފުއްސަވައި، އޭގެ ސަބަބުން ދަރަޖަ އުފުއްލަވާ ކަމެއް، ތިމަން ރަސޫލާ ތިޔަ އަޞްޙާބުންނަށް ވިދާޅުވެދެއްވަންތޯއެވެ؟“\nއަޞްޙާބުން ދެންނެވިއެވެ. އަދިކީއްތޯއެވެ! ވިދާޅުވެދެއްވާށެވެ! އޭ اللهُގެ ރަސޫލާއެވެ! ޙަދީޘުކުރެއްވިއެވެ. ”އެއީ، ފިނިގަދަ ވަގުތުގައްޔާއި، ބަލީގެ ސަބަބުން ވުޟޫކުރުމަށް އުނދަގޫވެފައިވާ ޙާލަތްތަކުގައި، އުނދަގޫކަމާއި ދަތިކަމާ އެކު ވެސް، ފުރިހަމައަށް ވުޟޫކުރުމެވެ. އަދި ކައިރި މަގަކުން ހިނގައިފައި މިސްކިތަށް ދެވެން އޮއްވައި، ދުރުމަގަކުން ދިޔުން އިޚްތިޔާރުކޮށް، ގިނަ ފިޔަވަޅުތަކެއް އަޅަފައި މިސްކިތަށް ދިޔުމެވެ. އަދި އެއް ނަމާދަށް ފަހު، އަނެއް ނަމާދަށް އިންތިޒާރުކުރުމެވެ. ދީނުގެ ރައްކައުތެރިކަމުގައި ދެމިތިބުމުގެ އަޞްލަކީ އެއީއެވެ.“\nوَقَالَ رَسُولُ اللهِ ﷺ «رِبَاطُ يَوْمٍ وَلَيْلَةٍ خَيْرٌ مِنْ صِيَامِ شَهْرٍ وَقِيَامِهِ، وَإِنْ مَاتَ جَرَى عَلَيْهِ عَمَلُهُ الَّذِي كَانَ يَعْمَلُهُ، وَأُجْرِيَ عَلَيْهِ رِزْقُهُ، وَأَمِنَ الْفَتَّانَ»[158] މާނައީ: އަދި رَسُولُ اللهِ ﷺ ޙަދީޘުކުރެއްވިއެވެ. ”اللهُ سُبحَانَهُ وَتَعَالَىގެ މަގުގައި ޖިހާދުކުރުމުގެ ގޮތުން، އެއް ރޭ އެއް ދުވާ ވާނދެން، އެ ބަޔެއްގެ ސަރަހައްދު ރައްކައުތެރިކޮށް ބެލެހެއްޓުމުގައި ބައިވެރިވެ ފޯރީއަށް ހުރުން، އެއް މަސްދުވަހުގެ ރޯދަހިފުމާއި، އެ މަހުގެ ރޭތައް އަޅުކަމުގައި ހޭދަކުރުމަށްވުރެން ހެޔޮކަން ބޮޑެވެ. އަދި އެ ޙާލުގައި އެ މީހަކު މަރުވެއްޖެ ނަމަ، އޭނާ ކުރަމުންދިޔަ ހެޔޮ ޢަމަލުގެ ދަރުމައާއި ޘަވާބު، މެދުނުކެނޑި އޭނާއަށް ލިބެމުން ދާނެތެވެ. އަދި އޭގެ އިތުރަށް، ސުވަރުގޭގައި އޭނާއަށް ދެއްވޭ ރިޒްޤު ތަނަވަސްކުރެއްވޭނެތެވެ. އަދި އެ މީހަކު ކަށްވަޅުގެ ޢަޛާބުން ސަލާމަތްކުރެއްވޭނެތެވެ.“\nوَقَالَ رَسُولُ اللهِ ﷺ «رِبَاطُ يَوْمٍ فِي سَبِيلِ اللَّهِ خَيْرٌ مِنَ الدُّنْيَا وَمَا عَلَيْهَا، وَمَوْضِعُ سَوْطِ أَحَدِكُمْ مِنَ الجَنَّةِ خَيْرٌ مِنَ الدُّنْيَا وَمَا عَلَيْهَا، وَالرَّوْحَةُ يَرُوحُهَا العَبْدُ فِي سَبِيلِ اللَّهِ، أَوِ الغَدْوَةُ خَيْرٌ مِنَ الدُّنْيَا وَمَا عَلَيْهَا»[160] މާނައީ: އަދިވެސް رَسُولُ اللهِ ﷺ ޙަދީޘުކުރެއްވިއެވެ. ”الله سُبحَانَهُ وَتَعَالَىގެ މަގުގައި ޖިހާދުކުރުމުގެ ގޮތުން، އެންމެ ދުވަހަކު، އެ ބަޔެއްގެ ސަރަހައްދު ރައްކައުތެރިކޮށް ބެލެހެއްޓުމުގައި ބައިވެރިވެ ފޯރީއަށް ހުރުން، ދުނިޔެއާއި، އެ ތާނގައި ވާހައި އެއްޗަކަށްވުރެން އިތުރުވެފައި ހެޔޮކަން ބޮޑެވެ. އަދި ތިޔަބައިމީހުންގެ ތެރެއިން މީހެއްގެ ހަންމުށިހައި މިންވަރުގެ ތަންކޮޅެއް ސުވަރުގެއިން ލިބުން، ދުނިޔެއާއި، އެ ތާނގައި ވާހައި އެއްޗަކަށްވުރެން ހެޔޮކަން ބޮޑެވެ. އަދި ފަތިހެއްގައި ނުވަތަ ހަވީރެއްގައި، اللهُ سُبحَانَهُ وَتَعَالَىގެ އަޅަކު، އެ إِلٰهُގެ މަގުގައި ހިނގައި، އެ إِلٰهއަށް ކިޔަމަންތެރިވުމުގައި ހޭދަކޮށްފި ނަމަ، އޭނާގެ އެ ހިނގުން، ދުނިޔެއާއި، އެ ތާނގައި ވާހައި އެއްޗަކަށްވުރެން އިތުރުވެފައި ހެޔޮކަން ބޮޑެވެ.“وَقَالَ رَسُولُ اللهِ ﷺ «كُلُّ مَيِّتٍ يُخْتَمُ عَلَى عَمَلِهِ إِلَّا الْمُرَابِطَ فِي سَبِيلِ اللهِ، فَإِنَّهُ يُنْمَى لَهُ عَمَلُهُ إِلَى يَوْمِ الْقِيَامَةِ، وَيُؤَمَّنُ مِنْ فَتَّانِ الْقَبْرِ»[159] މާނައީ: އަދި ހަމަ އެ ފަދައިންމެ، رَسُولُ اللهِ ﷺ ޙަދީޘުކުރެއްވިއެވެ. ”اللهُ سُبحَانَهُ وَتَعَالَىގެ މަގުގައި، މުސްލިމު ރަށެއްގެ ސަރަހައްދު ރައްކައުތެރިކުރުމުގެ ގޮތުން ފޯރީމަރަން ހުއްޓައި މަރުވި މީހާ ނޫން އެހެން ކޮންމެ މީހެއްގެ ޢަމަލު ވެސް، އެ މީހަކު މަރުވުމުން ނިމިދެއެވެ. ފަހެ ހަމަކަށަވަރުން، اللهُ سُبحَانَهُ وَتَعَالَىގެ މަގުގައި، މުސްލިމު ރަށެއްގެ ސަރަހައްދު ރައްކައުތެރިކުރުމުގެ ގޮތުން ފޯރީމަރަން ހުއްޓައި، މަރުވި މީހާގެ ޢަމަލު، ޤިޔާމަތާ ޖެހޭނދެން އޭނާއަށް ޓަކައި އިތުރުކުރެއްވެމުން ދާހުއްޓެވެ. އަދި ކަށްވަޅުގެ ފިތުނައިން އެ މީހަކު ސަލާމަތްކުރެއްވޭހުއްޓެވެ.“\nابْنُ عَطِيَّة ﷺ ވިދާޅުވެފައި ވެއެވެ. رِبَاطއަކީ ނުވަތަ مُرَابَطَةއަކީ، اللهُ سُبحَانَهُ وَتَعَالَىގެ މަގުގައި، އިސްލާމް ދީނަށް ޓަކައި ޖިހާދުކުރުން މަތީ ދެމިހުރުމެވެ. މި އާޔަތުގައި އެ ބަސް ބޭނުންކުރެވިފައި ވަނީ، އެ މާނައިގައެވެ. ދެން، އެއަށްފަހު، މުސްލިމުންގެ ބަނދަރުތަކާއި ސަރަހައްދުތައް ބެލެހެއްޓުމުގައި ދެމިތިބޭތިބުމަށް مُرَابَطَة މި ނަން ކިއުނެވެ. އެ ބަހުގެ އަޞްލަކީ، رَبْطއެވެ. އަސްތައް ބަނދެ، ހަނގުރާމައަށް ޓަކައި ހައްޔަރުވެ، ތައްޔާރަށް ތިބޭ ތިބުމެވެ. ކައުއިތުރު ރަސޫލާގެ ޙަދީޘުފުޅުތަކުގައި އެ ވަނީ އެއްކަމެއް އަނެއްކަމާކާ އެއްގޮތްކުރައްވައި ފައެވެ. އެއީ، ޖިހާދަށް ޓަކައި ހައްޔަރުވެ، ބަނދެވިގެންތިބޭ ފަދައިން، ނަމާދަށް އިންތިޒާރުކުރުމުގައި ވެސް ތިބެވޭ ކަމަށް ޓަކައެވެ.[161] ","[156] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة\n[157] صَحِيحُ الِإْمَامِ مُسْلِمٍ\n[158] صَحِيحُ الِإْمَامِ مُسْلِمٍ\n[160] صَحِيحُ الَجْامِعِ لِلِإْمَامِ الْبُخَارِي\n[159] سُنَنُ لِلِإْمَامِ أَبِي دَاؤُود\n[161] الَجْامِعُ لَأِحْكَامِ الْقُرْآنِ لِإْمَامِ الْقُرْطُبِي\n[163] تَفْسِيرُ الشَّيخِ حُسَين دِيدِي مَلِمْجي\n[162] مَوْقِعُ الْمُصْحَفِ الِإْلِكْتْرُونِي التَّعْرِيفُ بِالسُّوَر\n[164] التَّفْسِيرُ الْوَاضِحُ للدَّكْتُور مَحُمَّدِ الحِْجَازِي\n[165] سُورَةُ آل عِمْرَان الآية: 59"],["(1) އޭ މީސްތަކުންނޭވެ! ތިޔަބައިމީހުންގެ ވެރި رَبُّގެ އަމުރުފުޅުތަކަށް ކިޔަމަންތެރިވެ، އެ إِلٰهُ ނަހީކުރެއްވި ކަންތައްތަކުން ދުރުވެ، އެންމެހައި އުރެދުންތަކުން އެއްކިބާވެ، ތިޔަބައިމީހުން، އެ إِلٰهއަށް ބިރުވެތިވެ ތަޤްވާވެރިވާށެވެ!\nއެ إِلٰهއީ، އެންމެ ނަފްސަކުން ތިޔަބައިމީހުން އުފެއްދެވި إِلٰهއެވެ. އެއީ، ތިޔަބައިމީހުންގެ އެންމެ ފުރަތަމަ ބަފައިކަލުން آدَم عَلَيهِ السَّلَامُއެވެ. ދެން، آدَم عَلَيهِ السَّلَامُގެ އަރިކަށިފުޅުގެ ގުދު ކަށިކޮޅަކުން، އިންސާނުންގެ އަނެއް ޖިންސު އުފެއްދެވިއެވެ. އެއީ، آدَم عَلَيهِ السَّلَامُގެ އަނބިކަނބަލުން حَوَّى عَلَيهَا السَّلَامُއެވެ. އެ ކަމަނާއަކީ، ތިޔަބައިމީހުންގެ އެންމެ ފުރަތަމަ މައިކަމަނާއެވެ. އެއަށްފަހު، އެ ދެކަނބަލުންގެ ކިބައިން، ގިނަ ފިރިހެނުންނާއި ގިނަ އަންހެނުން އުފައްދަވައި، ބިމުގެ ކަންކޮޅުތަކުގައި އިންސާނުން ފެތުރުއްވިއެވެ.\nއަދި އުރެދުންތަކަށް އަރައިގަތުމުން، اللهُ سُبحَانَهُ وَتَعَالَى ތިޔަބައިމީހުންނަށް ދެއްވައިފާނޭ ޢުޤޫބާތަކަށް ބިރުވެތިވެ، ތިޔަބައިމީހުންގެ ނަފްސުތަކާއި އުރެދުންތަކާ ދެމެދު ވަރުގަދަ ހުރަހެއްއަޅައި އުރެދުންތަކުން ދުރުވެ އެއްކިބާވެ، ތިޔަބައިމީހުން އެ إِلٰهއަށް ތަޤްވާވެރިވާށެވެ! އަދި، اللهُ سُبحَانَهُ وَتَعَالَىއީ، އެ إِلٰهُގެ ވަޖުހުފުޅަށް ޓަކައި، ތިޔަބައިމީހުންގެ އެކިއެކި ބޭނުންތަކާއި ކަންތައްތައް ފުއްދަވައިދެއްވުން އެދި، އެ إِلٰهُ މެދުވެރިކޮށް، ތިޔަބައިމީހުން އެއް ބަޔަކު އަނެއް ބަޔަކާ ސުވާލުކޮށް އުޅޭ، إِلٰهއެވެ.\nއަދި ރަޙިމުގެ ގުޅުން ކަނޑައިލައި ވަކިވަކިވެގަތުމާމެދު ތިޔަބައިމީހުން ބިރުވެތިވެ، ރަޙިމުގެ ގުޅުމާއި ގާތްތިމާގެކަމުގެ ގުޅުން ދަމަހައްޓައި، އެކަކު އަނެކަކަށް ހެޔޮކޮށް ހިތައި އެހީތެރިވެ އުޅޭށެވެ! އަދި ހަމަކަށަވަރުން، ހުރިހައި ޙާލަތެއްގައިމެ، ތިޔަބައިމީހުންގެ ހުރިހައި ކަމަކަށް ބައްލަވައިވޮޑިގެންވާ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެތެވެ. ވީމާ، އެ ކަން ރަނގަޅަށް ދަނެގަނެ، އެ إِلٰهُގެ އަމުރުފުޅުތަކަށް ތިޔަބައިމީހުން ރައްކައުތެރިވާހުށިކަމެވެ![166] ","[166] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(2) އޭ ޔަތީމު ކުދީންގެ ބެލެނިވެރީންނޭވެ! އަދި ޔަތީމު ކުދީން ބާލިޣުވެ، ތަސައްރަފުފުދި، މުދައު ގެންގުޅޭނެ ގޮތް އެ ކުދީންނަށް އެނގިއްޖެ ނަމަ، ތިޔަބައިމީހުން ބަލަހައްޓަމުން ގެންދިޔަ ޔަތީމު ކުދީންގެ ހުރިހައި މުދަލެއް، ތިޔަބައިމީހުން އެ ކުދީންނާ ޙަވާލުކުރާށެވެ! އަދި ތިޔަބައިމީހުންގެ އަތުގައިވާ ޔަތީމު ކުދީންގެ މުދަލުގެ ތެރޭގައިވާ ރަނގަޅު ތަކެތި ތިޔަބައިމީހުންގެ މުދަލުގެ ތެރޭގައިވާ އަގެއް ނެތް ދެރަ ތަކެއްޗާ ބަދަލުކޮށް، އެ ރަނގަޅު ތަކެތި ތިޔަބައިމީހުންގެ މުދަލާ އެއްނުކުރާށެވެ! އެހެނީ، އެއީ ޙަރާމްކަމެކެވެ.\nއަދި ޝަރްޢީ ގޮތުން ހުއްދަ ނޫން ގޮތްގޮތަށް، އެ ކުދީންގެ މުދައު ތިޔަބައިމީހުންގެ މުދަލާ އެއްކޮށް، އެ ކުދީންގެ މުދައު ޙައްޤު ނޫން ގޮތުގައި ތިޔަބައިމީހުން ބޭނުންކޮށް ކައި ނުހަދާށެވެ! ހަމަކަށަވަރުން، ޔަތީމުންގެ މުދައު ޙައްޤުނޫން ގޮތްގޮތަށް ބޭނުންކުރުމަކީ، ބޮޑުވެގެންވާ ފާފައެއް ކަމުގައި ވެއެވެ. އެހެންކަމުން، އެ ފަދަ ކަމެއް ކޮށްފި ކޮންމެ މީހަކީ، ބޮޑުވެގެންވާ ފާފަޔަކަށް އަރައިގެންފި މީހަކު ކަން ކަށަވަރެވެ.[167] \nދަންނާށެވެ! ޔަތީމު ކުދީންނަކީ، ބައްޕަ ނެތިފައިވާ ކުދީންނެވެ. އަދި ފިޤުހުވެރީންގެ ނަޒަރުގައި ޔަތީމު ކުއްޖެއްގެ ޙުކުމް ހިނގާނީ، އެ ކުއްޖާ ބޮޑުވެ ބާލިޣުވެ ތަސައްރަފުފުދުމާ ހަމައަށެވެ.[168] ","[167] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[168] تَفْسِيرُ الْبَيَانِ لِلشَّيْخِ مَحُمَّدِ جِمَيل دِيدِي"],["(3) އަދި ތިޔަބައިމީހުންގެ ބެލެނިވެރިކަމުގެ ދަށުގައިވާ ޔަތީމު އަންހެން ކުދީންނާ ތިޔަބައިމީހުން ކާވެނިކުރުމަށް ބޭނުންވާ ނަމަ، އެ ކުދީންނަށް ދޭންޖެހޭ ކާވެނީގެ ރަން އެހެން އަންހެނުންނަށް ދޭ ފަދައިން ނުދެވިދާނޭ ކަމުގެ ނުވަތަ އެ ނޫން އަންހެނުންނާ މުޢަމަލާތުކުރާ ފަދައިން ރިވެތިކޮށް ހެޔޮގޮތުގައި އެ ކުދީންނާ މުޢާމަލާތު ނުކުރެވިދާނޭ ކަމުގެ ބިރު ތިޔަބައިމީހުންނަށް ހީވަނީ ނަމަ ދަންނާށެވެ!\nފަހެ، އެ ކުދީންނާ ކާވެނިނުކޮށް، އެ ނޫން އަންހެނުންގެ ތެރެއިން، ތިޔަބައިމީހުން ރުހޭ އަދި ހިތްހަމަޖެހޭ ބަޔަކާ ކާވެނިކުރާށެވެ! އެއީ، ދެ އަންހެނުންނާއެވެ. ނުވަތަ ތިން އަންހެނުންނާއެވެ. ނުވަތަ ހަތަރު އަންހެނުންނާއެވެ! ދެންފަހެ، އެކަކަށްވުރެން ގިނަ އަންހެނުންނާ އިނދެގެން އުޅޭއިރު، އަނބީންގެ މެދުގައި ހަމަހަމަކޮށް ޢަދްލުވެރިކަމާ އެކު، އިންސާފަށް ކަންތައްތައް ނުކުރެވިދާނޭ ކަމުގެ ބިރު، ތިޔަބައިމީހުންނަށް ހީވަނީ ނަމަ، އެންމެ އަންހެނަކާ ކާވެނިކުރާށެވެ!\nނުވަތަ ތިޔަބައިމީހުންގެ މިލްކުގައިވާ އަޅު އަންހެނުންގެ ކިބައިން، ތިޔަބައިމީހުންނަށް ބޭނުންވާ ޖިންސީ އަރާމު ތިޔަބައިމީހުން ލިބިގަންނާށެވެ! ބަޔާންވެދިޔަ ގޮތަށް ޢަމަލުކުރުމަކީ، ތިޔަބައިމީހުން ޙައްޤުގެ މަގުން އެއްކިބާނުވުމަށާއި، އަނިޔާވެރިނުވުމަށް ގާތްކަން ބޮޑު ގޮތެވެ.\nދަންނާށެވެ! ބަޔާންވެދިޔައީ، ތިޔަބައިމީހުންގެ ބެލުމުގެ ދަށުގައިވާ ޔަތީމު އަންހެން ކުދީންނާ ކާވެނި ކުރުމާމެދު، ނުވަތަ އެކަކަށްވުރެން ގިނަ އަންހެނުންނާ ކާވެނި ކުރުމާމެދު، ނުވަތަ އެއް އަންހެނަކާ ކާވެނި ކޮށްގެން ހިތްހަމަޖައްސައިލުމާމެދު، ނުވަތަ ތިޔަބައިމީހުންގެ މިލްކުގައިވާ އަޅުއަންހެނުންގެ ކިބައިން ޖިންސީ އަރާމު ލިބިގަތުމާމެދު، އިސްލާމީ ޝަރީޢަތުގައި ކަނޑައަޅުއްވައިފައިވާ ގޮތެވެ.[169] \nދަންނާށެވެ! އަންހެނުންގެ ތެރެއިން އެތައް ބަޔަކާ އެއްފަހަރާ ކާވެނިކޮށްގެން އުޅުމަކީ، ޖާހިލިއްޔަ ޒަމާނުގެ ޢަރަބީންގެ ތެރޭގައި ޢާންމުވެފައި އޮތް ކަމެކެވެ. އަދި ބައެއް ފަހަރަށް، ތިމާގެ ބެލުމުގެ ދަށަށް އަންނަ ޔަތީމު އަންހެން ކުދީންނާ ވެސް އެބައިމީހުން އިނދެ އުޅުނެވެ. އެއީ، ބައެއް ފަހަރަށް އެ ކުދީންގެ ރިވެތިކަމަށް ޓަކައެވެ. ނުވަތަ އެ ކުދީންގެ މުދަލުގެ ބޭނުމުގައެވެ. އަދި ތިމާގެ އަތުން އެ މުދައު ބީވެ، އެހެން ފަރާތަކަށް އެ މުދައު ހިނގައިދާނޭ ކަމުގެ ބިރަށް ޓަކައެވެ.\nއަދި އެ ފަދަ ކުދީންނާ ކާވެނިކުރުމުގައި، ނުހަނު އަނިޔާވެރި ގޮތްގޮތަށް ޢަމަލުކޮށް، އެ ފަދަ އަންހެނުންނަށް ދޭންޖެހޭ ކާވެނީގެ ރަން ޢަދްލުވެރި ގޮތުގައި އެ ކުދީންނަށް ނުދީ، އަންބަކަށް ދޭންޖެހޭ ބައެއް އެހެނިހެން ޙައްޤުތަކުން އެ ކުދީން މަޙްރޫމުކޮށް، އެ ކުދީން ވަރި ވެސް ނުކޮށް އުޅުނެވެ. ދެން، އެ ގޮތަށް އެބައިމީހުންގެ ކަންތައްތައް ހުރުމާއެކު، އެ ފަދަ އަންހެނުންނާ ކާވެނި ކުރުމުގައި ތަބާވާންޖެހޭ އުޞޫލުތައް މި އާޔަތުގައި ކަނޑައެޅުއްވިއެވެ.\nވުމާއެކު، އެ ކުދީންނާ ކާވެނިކުރުމުގައި ދޭންޖެހޭ ކާވެނީގެ ރަން، އެހެން އަންހެނުންނަށްދޭ ފަދައިން ނުދެވިދާނޭކަމުގެ ނުވަތަ އެ ނޫން އަންހެނުންނާ މުޢަމަލާތުކުރާ ފަދައިން، ހެޔޮ ގޮތުގައި އެ ކުދީންނާ މުޢާމަލާތު ނުކުރެވިދާނެކަމުގެ ބިރު ހީވަނީ ނަމަ، އެ ކުދީންނާ ކާވެނިނުކޮށް، އެ ނޫން އަންހެނުންގެ ތެރެއިން، އެބައިމީހުން ރުހޭ އަދި ހިތްހަމަޖެހޭ ބަޔަކާ ކާވެނިކުރުމަށް އަންގަވައި މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[170] ","[169] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[170] صَحِيحُ الَجْامِعِ لِلِإْمَامِ الْبُخَارِي وَصَحِيحُ الِإْمَامِ مُسْلِمٍ وَالَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(4) އަދި ތިޔަބައިމީހުން ކާވެނިކުރާ އަންހެނުންނަށް ދިނުމަށް ތިޔަބައިމީހުން އެއްބަސްވެފައިވާ ރަން، ހިތުން ރުހުމުން ދޭ އެއްޗެއްގެ ގޮތުގައި އެ ކަނބަލުންނަށް ދޭށެވެ! އެހެނީ، ކާވެނީގެ ރަނަކީ، ތިޔަބައިމީހުންގެ ފަރާތުން އެ ކަނބަލުންނަށް އަދާކުރާންޖެހޭ ފަރްޟު ޙައްޤެކެވެ. ފަހެ، ތިޔަބައިމީހުން އެ ކަނބަލުންނަށް ކާވެނީގެ ރަން ދިނުމަށް ފަހު، އޭގެ ތެރެއިން ބައެއް، ހިތުން ރުހުމުން އެއްވެސް މަޖުބޫރުކަމެއްނެތި، އެ ކަނބަލުން ތިޔަބައިމީހުންނަށް ދީފި ނަމަ، އެ ދިން އެއްޗަކީ ތިޔަބައިމީހުންނަށް ޙަލާލު ހުއްދަ އެއްޗެކެވެ. ވީމާ، އެ ދިން އެއްޗެއް ހިތްހަމަޖެހިގެންތިބެ ތިޔަބައިމީހުން ބޭނުންކޮށް ކައިބޮއިހަދާށެވެ![171]","[171] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(5) އޭ ބަލަދުވެރީންނޭވެ!\nތިޔަބައިމީހުންގެ ބެލެނިވެރިކަމުގެ ދަށުގައިވާ މީހުންގެ ތެރެއިން، ހަމަބުއްދިނުވާ މީހުންނާއި، ވިޔާނުދާ ބޭކާރު ޚަރަދުކުރާ މީހުންނާއި، އިސްރާފުކުރާ މީހުންނާއި، ތަސައްރަފުނުފުދޭ ކުޑަކުދީންގެ އަތަށް، ތިޔަބައިމީހުންގެ މުދައު ނުވަތަ ތިޔަބައިމީހުންގެ ޙަވާލުގައިވާ އެ ފަދަ މީހުންގެ މުދައު، އެބައިމީހުން ބޭނުން ގޮތެއް ހެދުމަށް އެބައިމީހުންގެ އަތްމައްޗަށް ދޫކޮށްނުލާށެވެ! އެހެނީ، އެ މުދަލަކީ، ދުނިޔޭގެ ދިރިއުޅުން ހިފަހައްޓައިދެނިވި ޛަރީޢާއެއް ކަމުގައި ތިޔަބައިމީހުންނަށް ޓަކައި، اللهُ سُبحَانَهُ وَتَعَالَى ލައްވައިފައިވާ އެއްޗެކެވެ. އެ ފަދަ މީހުންނަކީ ފިރިހެނުން ކަމުގައި ވިއަސް އަދި އަންހެނުން ކަމުގައި ވިއަސް، އެބައިމީހުންނަކީ ރަނގަޅު ގޮތުގައި މުދައު ބޭނުންކޮށް ފައިދާހުރި ގޮތުގައި އެ މުދައު ގެންގުޅޭން އެނގޭނޭ ބަޔެއް ނޫނެވެ.\nވީމާ، ތިޔަބައިމީހުންގެ ބެލެނިވެރިކަމުގެ ދަށުގައިވާ އެ ފަދަ މީހުންގެ އަތަށް މުދައު ނުދީ، އެބައިމީހުންނަށް ޚަރަދުކޮށް، ކާންދީ އަންނައުނުދީ، އެބައިމީހުންނަށް ފައިދާހުރި ރަނގަޅު ގޮތުގައި އެ މުދައު ތިޔަބައިމީހުން ހޭދަކުރާށެވެ! އަދި މަޑުމައިތިރިކަމާއި އޯގާވެރިކަމާ އެކު ރިވެތި ގޮތުގައި ވާހަކަދައްކައި، ހެޔޮބަސްބުނެ، ރަނގަޅު ގޮތުގައި އެބައިމީހުންނާ މުޢާމަލާތުކުރާށެވެ! އަދި އެއްޗެހި ގޮވައި،ހުތުރުބަސް ބުނެ، އެބައިމީހުން ނިކަމެތިނުކުރާށެވެ![172] ","[172] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(6) ﭐ އޭ ޔަތީމު ކުދީންގެ ބަލަދުވެރީންނޭވެ! ތިޔަބައިމީހުންގެ ބެލެނިވެރިކަމުގެ ދަށުގައިވާ ޔަތީމު ކުދީން ބޮޑެތިވެ ބާލިޣުވާ ޢުމުރަށް ދިޔުމުން، އެ ކުދީންގެ އަތަށް ކޮންމެވެސް މިންވަރަކަށް މުދައުދީ، އެ ކުދީންގެ ކިބައިގައި މުދައު ގެންގުޅެވޭ ފަދަ ރަނގަޅު ވިސްނުމާއި ކުޅަދާނަކަން ހުރިތޯ ބަލަމުން ގެންދާށެވެ! ފަހެ، އެ ފަދަ ކުޅަދާނަކަން އެ ކުދީންނަށް ލިބިފައިވާކަމަށް ތިޔަބައިމީހުންނަށް ފެނިއްޖެ ނަމަ، އެ ކުދީންގެ ހުރިހައި މުދަލެއް، ތިޔަބައިމީހުން އެ ކުދީންނާ ޙަވާލުކުރާށެވެ! އަދި އެ ކުދީންގެ މުދައު އެ ކުދީންނާ ޙަވާލުކުރާން ޖެހިދާނޭ ކަމަށް ޓަކައި، އެ ކުދީން ބޮޑެތިވުމުގެ ކުރީން، ޝަރީޢަތުގައި ހުއްދަނޫން ގޮތްގޮތަށް އެ މުދައު ޚަރަދުކޮށް އިސްރާފުކޮށް، އެ މުދައު ކެއުމަށް ތިޔަބައިމީހުން އަވަސްވެނުގަންނާށެވެ!\nއަދި ޔަތީމު ކުދީންގެ މުދައު ބަލަހައްޓާ މީހާއަކީ، މުދައުވެރި އަތްމަތި ތަނަވަސްމީހަކު ނަމަ، ދަންނާށެވެ! ފަހެ، އެ ކުދީންގެ މުދައު ބެލެހެއްޓުމުގައި ފަރުވާތެރިވެ، ރައްކައުތެރިވެ، ކިތަންމެ ކުޑަ މިންވަރެއް ވިއަސް އެ ކުދީންގެ މުދަލުން ނުނަގައި، އެ މީހަކު އެ މުދަލަށް ރައްކައުތެރިވާހުށިކަމެވެ! އަދި އެ ކުދީންގެ މުދައު ބަލަހައްޓާ މީހާއަކީ ފަޤީރަކު ނަމަ ދަންނާށެވެ! ފަހެ، ކޮންމެހެން ބޭނުންޖެހިއްޖެ ހިނދެއްގައި ހަމައެކަނި އެ ބޭނުމެއް ފުއްދައިލެވޭހައި މިންވަރު، އެ ކުއްޖާގެ މުދަލުން އޭނާ ބޭނުންކުރާހުށިކަމެވެ! ދެންފަހެ، އެ ކުދީން ފުރާވަރަށްއަރައި ބާލިޣުވާއިރު، އެ ކުދީންނަކީ ރައްކައުތެރިކަމާ އެކު، މުދައު ގެންގުޅެވޭ ފަދަ ކުޅަދާނަކަމާއި، ވިސްނުންތެރިކަންހުރި ބަޔަކު ކަމުގައި ތިޔަބައިމީހުންނަށް ފެނިއްޖެ ނަމަ، އެ ކުދީންގެ މުދައު ތިޔަބައިމީހުން އެ ކުދީންނާ ޙަވާލުކުރާހުށިކަމެވެ!\nއަދި އެ ކުދީންގެ މުދައު އެ ކުދީންނާ ޙަވާލުކުރާއިރު، އެ ކަމުގެ މައްޗަށް، ހެކިވުމަށް ޓަކައި ހެކީން ބައިތިއްބާންވާނެއެވެ. އެއީ، އެ ކުދީންގެ މުދަލާ އެ ކުދީން ޙަވާލުވީކަމާމެދު އިންކާރުކުރެވޭނޭ އެއްވެސް ފުރުޞަތެއް އެ ކުދީންނަށް ނުދިނުމަށާއި، ދެބަސްވުމުން ސަލާމަތްވުމަށް ޓަކައެވެ. އަދި ހަމަކަށަވަރުން، އެ ކަމުގެ މައްޗަށްވާ ހެކިވެރިއަކު ކަމުގައި، اللهُ سُبحَانَهُ وَتَعَالَى ފުދެއެވެ. އަދި ތިޔަބައިމީހުން ދުނިޔޭގައި ކުޅަ ޢަމަލުތަކުގެ ޙިސާބުބެއްލެވުމަށް، اللهُ سُبحَانَهُ وَتَعَالَى ފުދެއެވެ.[173] ","[173] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(7) މައިންބަފައިންނާއި ގާތްތިމާގެ މީހުންގެ ތެރެއިން މީހަކު މަރުވާއިރު، އެ މީހާގެ ވާރުތަވެރީންގެ ތެރޭގައިތިބި ބާލިޣުނުވާ ފިރިހެން ކުދީންނާއި ބޮޑެތި ފިރިހެނުންނަށް ވެސް، އެ މީހާ ދޫކޮށްފައިދާ މުދަލުން ލިބެންވާ ވަކި މިންވަރެއް، اللهُ سُبحَانَهُ وَتَعَالَى ޝަރްޢުކުރައްވައި ކަނޑައަޅުއްވައިފައި ވެއެވެ. އަދި މައިންބަފައިންނާއި ގާތްތިމާގެ މީހުންގެ ތެރެއިން މީހަކު މަރުވާއިރު، އެ މީހާގެ ވާރުތަވެރީންގެ ތެރޭގައިތިބި ބާލިޣުނުވާ އަންހެން ކުދީންނާއި ބޮޑެތި އަންހެނުންނަށް ވެސް، އެ މީހާ ދޫކޮށްފައިދާ މުދަލުން ލިބެންވާ ވަކި މިންވަރެއް، اللهُ سُبحَانَهُ وَتَعَالَى ޝަރްޢުކުރައްވައި ކަނޑައަޅުއްވައިފައި ވެއެވެ.\nއެއީ، އެބައިމީހުން ދޫކޮށްފައިދާ މުދަލަކީ ކިތަންމެ މަދު ނުވަތަ ކިތަންމެ ގިނަ މުދަލެއް ކަމުގައި ވިއަސް މެއެވެ. އަދި މަރުވި މީހާ ދޫކޮށްފައިދާ މުދަލުން އޭނާގެ ކޮންމެ ވާރުތަވެރިޔަކަށް ލިބެންވާ މިންވަރު، اللهُ سُبحَانَهُ وَتَعَالَى ވަނީ ކަނޑައަޅުއްވައި ނިންމަވައިފައެވެ.[174] \nދަންނާށެވެ! أَوْسُ بْنُ ثَابِتُ الْأَنصَاري رَحِمَهُمَا اللَّهُ އަވަހާރަވީއިރު، އަނބިކަނބަލަކާއި އަންހެން ތިން ބޭފުޅުން ތިއްބެވިއެވެ. އަދި އެ ޞަޙާބީގެ ބަފައި ފުށުން، ބޮޑުބޭބެއެއްގެ ފިރިހެން ދަރީން ކަމުގައިވާ عِرْفِجَةއާއި، سُوَيدއާއި، ދެ ދަރީން ތިއްބެވެ. ދެން، އެ ދެ މީހުން ކުޅަކަމަކީ، أَوْسُގެ އަނބިކަނބަލުންނަށާއި ތިން ދަރިކަނބަލުންނަށް އެއްވެސް އެއްޗެއް ނުދީ، أَوْسُގެ މުޅި މުދައު އެކުގައި އަތުލީއެވެ. އެ ކަން އެ ގޮތަށްކުރީ، އިސްލާމް ދީން އައުމުގެ ކުރީން، ޢަރަބީންގެ ތެރޭގައި އޮތް އާދަކާދައިގެ މަތީންނެވެ. އެހެނީ، ޖާހިލިއްޔަ ޒަމާނުގައި، އަންހެނުންނަށާއި ކުޑަ ކުދީންނަށް ތަރިކަ މުދަލުން ދިނުމެއް ނޯވެއެވެ.\nއަދި އެ ގޮތަށް އެ ކަންކުރާއިރު، އެބައިމީހުން ބުނެއުޅެތެވެ. އަންހެނުންނާއި ކުޑަ ކުދީންނަކީ، ހަނގުރާމަކޮށް ޣަނީމާ މުދައު ހޯދުމުގައި ބައިވެރިވާ ބަޔަކު ކަމުގައި ނުވުމާ އެކު، ތަރިކަ މުދަލުން އެބައިމީހުންނަށް ދޭކަށް ނުޖެހޭނެއެވެ. އެހެންކަމުން، ޖާހިލިއްޔަ ޒަމާނުގެ އެ އާދަކާދަ ބާޠިލުކުރައްވައި، اللهُ މި އާޔަތް ބާވައިލެއްވި ކަމުގައި ރިވާވެގެން ވެއެވެ.[175] ","[174] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[175] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(8) އަދި ތަރިކަ މުދައު ބަހާ ތަނަށް، މައްޔިތާގެ ގާތްތިމާގެ މީހުންގެ ތެރެއިން،\nއެ މުދަލުން އެއްވެސް ޙައްޤެއް ލިބުމަށް ޝަރީޢަތުގައި ކަނޑައެޅިފައިނުވާ މީހުންނާއި، މައްޔިތާގެ ގާތްތިމާގެ މީހުން ކަމުގައިނުވާ ޔަތީމުންނާއި، މިސްކީނުން ފަދަ އެހީއަށް ބޭނުންވާ ބަޔަކު އަތުވެއްޖެ ނަމަ، ވާރުތަވެރީންގެ މެދުގައި އެ މުދައު ބެހުމުގެ ކުރީން، އެ ފަދަ މީސްމީހުންނަށް އެ މުދަލުން ކޮންމެވެސް މިންވަރެއް ދޭށެވެ! އެ ގޮތް، ތިޔަބައިމީހުންނަށް ޓަކައި އިތުރުކަން ބޮޑުވެފައި ހެޔޮކަން ބޮޑުވެގެން ވެއެވެ. އަދި އަތްމަތިދަތިވުމުގެ ސަބަބުން، އަނެކުންގެ އެހީއަށް ބޭނުންވެފައިވާ މީހުން ތަރިކަ މުދައު ބަހާ ތަނަށް އަތުވެއްޖެ ނަމަ، އެބައިމީހުންނަށް ހެޔޮކޮށް ހިތައި މަޑުމައިތިރިކަމާ އެކު ރިވެތި ބަހުން އެބައިމީހުންނާ ވާހަކަދައްކާށެވެ![176] ","[176] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(9) އަދި ތިމާމެންގެ ނިކަމެތި ޅަ ދަރީންނާ އަޅާލާނޭ އެއްވެސް މީހަކު ނެތް ޙާލު، އެ ފަދަ ދަރީންތަކެއް ދޫކޮށް މަރުވެގެން ދާން ޖެހިދާނޭ ކަމަށް ހީވެ، އެ ކުދީންނަށް ލިބިދާނޭ ގެއްލުމަކާމެދު ތިމާމެން ބިރުގަންނަ ފަދައިން، ތިމާމެންގެ ބެލުމުގެ ދަށުގައިވާ ޔަތީމު ކުދީންނަށް ލިބިދާނޭ ގެއްލުމަކާމެދު ވެސް ބިރުގަނެ، އެ ކުދީންގެ ކަންތައްތައް ބެލެހެއްޓުމުގައި، اللهُ سُبحَانَهُ وَتَعَالَىއަށް ބިރުވެތިވެ، އެއްވެސް ސިފައެއްގައި، އަނިޔާއަކަށްވާ ފަދަ އެއްވެސް ކަމެއް، ތިޔަބައިމީހުން އެ ކުދީންނަށް ނުކުރާހުށިކަމެވެ!\nދަންނާށެވެ! އެ ފަދަ ޔަތީމު ކުދީން ބަލަހައްޓާ ބަޔެއްގެ މައްޗަށް ވާޖިބުވެގެން ވަނީ، އަމިއްލަ މުދައު ރައްކައުތެރިކުރާ ފަދައިން އެ ކުދީންގެ މުދައު ވެސް ރައްކައުތެރިކޮށް ރަނގަޅަށް ބެލެހެއްޓުމެވެ. އަދި އެ ކުދީންނަށް ގެއްލުން ލިބިދާނޭ ކޮންމެ ކަމަކުން އެ ކުދީން ސަލާމަތްކުރުމަށް ގަދައަޅައި މަސައްކަތްކުރުމާއި، އިސްލާމް ދީނުގެ ތަޢުލީމުދީ ރަނގަޅު ތަރުބިޔަތެއްގެ މަތީގައި އެ ކުދީން ބޮޑުކުރުމަށް ވެސް ގަދައަޅައި މަސައްކަތްކުރުމެވެ.\nއަދި ތިމާމެންގެ ބެލުމުގެ ދަށުގައިވާ ޔަތީމު ކުދީންނާ ވާހަކަ ދައްކާއިރު، ތިމާމެންގެ އުފަންދަރީންނާ މުޢާމަލާތުކުރާ ފަދައިން އޯގާވެރިކަމާއި، މަޑުމައިތިރިކަމާއި، ލޯބިވެތިކަމާ އެކު، އެ ކުދީންނާ ވެސް ވާހަކަދައްކައި މުޢާމަލާތުކުރާހުށިކަމެވެ! އަދި އެއްވެސް ޙާލެއްގައި އެ ކުދީންނަށް ނިކަމެތިކޮށް ނުހިތާހުށިކަމެވެ![177] ","[177] تَفْسِيرُ تَيْسِيرِ الْكَرِيمِ الرَّحْمَنِ لِلِإْمَامِ عَبْدِ الرَّحَمْنِ السَّعْدِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ\nبِالْمَمْلَكَةِ الْعَرَبِيَّةِ السُّعُودِيَّة"],["(10) ހަމަކަށަވަރުން، ޔަތީމު ކުދީންނަށް އަނިޔާވެރިވެ، ޝަރީޢަތުގައި ހުއްދަނޫން ގޮތްގޮތަށް، އެ ކުދީންގެ މުދައު ބޭނުންކޮށް، އެ ކުދީންގެ މުދައު ކައިއުޅޭ މީހުން ދަންނާށެވެ! އެބައިމީހުން ކައި، ބަނޑަށް އެ އަޅަނީ ނަރަކައިގެ އަލިފާން ކަން ކަށަވަރެވެ. އަދި އެ ކަމުގެ ސަބަބުން، އަނދައަނދައި ހުންނަ ނަރަކައަށް ނިކަންހުރެ އެބައިމީހުން ވަންނާނެތެވެ. އަދި ހަމަކަށަވަރުން، އެ ތާނގެ ހޫނުގަދަ އަލިފާނުގައި އަނދައަނދައި ތިބޭން އެބައިމީހުންނަށް ޖެހޭނެތެވެ.[178]\nދަންނާށެވެ! غَطْفَانُ ވަންހައިގެ މީހަކު ކަމުގައިވި، مَرْثَدُ بْنُ زَيْدގެ އަޚަކު މަރުވުމުން، އެ އަޚާގެ ޔަތީމު ތުއްތު ދަރިފުޅުގެ މުދައު، مَرْثَدُ بْنُ زَيْدގެ ބެލުމުގެ ދަށަށް ދިޔައެވެ.\nދެން، އެ ޔަތީމު ކުއްޖާގެ މުދަލުގެ ބޭނުންކޮށް، އެ މުދައު އޭނާ ކައި ހުސްކުރިހިނދު، އެ ކަމުގެ ނުބައި ކަމާއި، އެ ފަދަ މީހުންނަށް ޤިޔާމަތް ދުވަހުން ދެއްވާނޭ ޢަޛާބުގެ ބޮޑުކަން އަންގަވައި، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[179] ","[178] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[179] الَجْامِعُ لَأِحْكَامِ الْقُرْآنِ لِلإْمَامِ الْقُرْطُبِي"],["(11) ތިޔަބައިމީހުންގެ ތެރެއިން މީހަކު މަރުވާއިރު، ތިޔަބައިމީހުން ދޫކޮށްފައިދާ ތަރިކަ މުދަލުން، ތިޔަބައިމީހުންގެ ދަރީންނަށް ބައިއަޅަންވީ ގޮތް، اللهُ سُبحَانَهُ وَتَعَالَى ކަނޑައަޅުއްވައި، ތިޔަބައިމިހުންނަށް، ވަޞިއްޔަތްކުރައްވައި އަމުރުކުރައްވަތެވެ. اللهُ سُبحَانَهُ وَتَعَالَىގެ އެ އަމުރުފުޅުގައި ވަނީ، ތިޔަބައިމީހުންގެ އަންހެން ދަރީންނާއި ފިރިހެން ދަރީން ފިޔަވައި، ތިޔަބައިމީހުން ދޫކޮށްފައިދާ ތަރިކަ މުދަލުން ލިބުން ޙައްޤުވާ އެހެން ބަޔަކު ނެތް ނަމަ، އެ ހުރިހައި މުދަލަކީ އެ ދަރީންގެ ޙައްޤެއް ކަމުގައެވެ. އަދި އެ އަމުރުފުޅުގައި ވާގޮތުން، ފިރިހެން ދަރިއަކަށް ލިބޭނީ އަންހެން ދަރިއަކަށް ލިބޭ މުދަލުގެ ދެ ބައެވެ. އަދި މީހަކު މަރުވިއިރު، އެ މީހާގެ ދަރީންގެ ތެރޭގައިތިބީ ހަމައެކަނި ދެ އަންހެންދަރީން ނުވަތަ އެއަށްވުރެން ގިނަ އަންހެންދަރީން ކަމުގައި ވަނީ ނަމަ، އެ ކުދީންނަށް ލިބޭނީ އެ މުދަލުގެ ތިންބައިކުޅަ ދެބައެވެ. އަދި މަރުވި މީހާގެ ހުރީ، އެންމެ އަންހެން ދަރިއަކު ނަމަ، އެ ކުއްޖާއަށް ލިބޭނީ މުދަލުގެ ދެބައިކުޅަ އެއްބައެވެ.\nއަދި މަރުވި މީހާގެ މަންމައާއި ބައްޕަ ދުނިޔޭގައި ތިބެފައި، އަދި އޭނާގެ އުފަން ދަރިއަކު ނުވަތަ ދަރީން ތިބި ނަމަ، މަންމައާއި ބައްޕައާއި ދެ މީހުންކުރެން ކޮންމެ މީހަކަށްމެ ލިބޭނީ، މަރުވި މީހާ ދޫކޮށްފައިދިޔަ މުދަލުގެ ހަބައިކުޅަ އެއްބައެވެ. އަދި މަރުވި މީހާގެ ދަރިއަކު ނެތިފައި، އޭނާގެ ވާރުތަވެރީންގެ ތެރެއިން ދުނިޔޭގައި ތިބީ އޭނާގެ މަންމައާއި ބައްޕަ ކަމުގައިވާ ނަމަ، މަރުވި މީހާ ދޫކޮށްފައިދިޔަ މުދަލުގެ ތިންބައިކުޅަ އެއްބައި ލިބޭނީ މަންމައަށެވެ. ބާކީހުރި އެއްޗެއް ބައްޕައަށެވެ.\nއަދި މީހަކު މަރުވިއިރު އޭނާގެ ވާރުތަވެރީންގެ ތެރެއިން ދުނިޔޭގައިތިބީ އޭނާގެ މަންމައާއި ބައްޕަ ކަމުގައި ވެފައި އަދި އޭނާގެ އަޚުންނާއި އުޚުތުންގެ ތެރެއިން އެކަކަށްވުރެން ގިނަ މީހުން ދުނިޔޭގައި ތިބި ނަމަ، އޭނާ ދޫކޮށްފައިދިޔަ މުދަލުގެ ހަބައިކުޅަ އެއްބައި މައްޔިތާގެ މަންމައަށެވެ. އަދި ބާކީހުރި އެއްޗެއް މައްޔިތާގެ ބައްޕައަށެވެ. މި ގޮތަށް ދިމާވެއްޖެ ނަމަ މައްޔިތާގެ އަޚުންނާއި އުޚުތުންނަކަށް ބައެއް ނެތެވެ.\nދަންނާށެވެ! ތަރިކަ މުދައު މި ގޮތަށް ބެހުމަށް އަންގަވައި، اللهُ سُبحَانَهُ وَتَعَالَى އަމުރުކުރައްވައިފައި ވަނީ، އެއްވެސް މީހަކު މަރުވުމުގެ ކުރީން އެ މީހާ ކޮށްފައިވާ ހުއްދަ ވަޞިއްޔަތެއް ވާނަމަ، އެ ވަޞިއްޔަތެއް ތަންފީޛުކުރުމަށް ފަހުގައެވެ. ނުވަތަ އޭނާގެ މައްޗަށް ދަރަންޏެއް ވާނަމަ، އެ ދަރަންޏެއް އަދާކުރުމަށް ފަހުގައެވެ. އަދި މި އާޔަތުގައި އަންގަވައިފައި މި ވަނީ، ތިޔަބައިމީހުންގެ ތެރެއިން މީހަކު މަރުވެއްޖެ ނަމަ، އޭނާ ދޫކޮށްފައިދާ ތަރިކަ މުދަލުން އޭނާގެ މައިންބަފައިންނަށާއި ދަރީންނަށް ލިބެންވާ މިންވަރު އެކަންޏެވެ.\nއަދި ވާރުތަ މުދައު ބަހާނޭ ގޮތް، اللهُ سُبحَانَهُ وَتَعَالَى މި އާޔަތުގައި މި ފަދައިން އަންގަވައިފައި އެ ވަނީ، ތިޔަބައިމީހުންގެ މަންމައާއި ބައްޕައާ ދެމީހުންކުރެ އަދި ތިޔަބައިމީހުންގެ ދަރީންކުރެ، ދުނިޔެއާއި އާޚިރަތުގައި ތިޔަބައިމީހުންނަށް މަންފާލިބުން ގާތްކަން ބޮޑީ ކޮން ބަޔެއްގެ ކިބައިން ކަން ތިޔަބައިމީހުންނަށް ނޭނގޭ ކަމަށް ޓަކައެވެ.\nއެހެންކަމުން، اللهُ سُبحَانَهُ وَتَعَالَى އެންގެވި ގޮތާ ޚިލާފަށް، މަންމައާއި ބައްޕައާއި ދެމިހުންކުރެ ވަކި މީހަކު، ގާތްކަމުގައި ދެކެ އަދި ދަރީންގެ ތެރެއިން ވެސް ވަކި މީހަކު ގާތްކަމުގައި ދެކެ، އޭގެ ތެރެއިން، ވަކި މީހަކަށް ތަރިކަ މުދަލުން ދިނުމަކީ، ތަރިކަ މުދައު ބެހުމުގައި ތިޔަބައިމީހުން ކޮށްގެން ވާނޭ ކަމެއް ނޫނެވެ. އެހެނީ، މި އާޔަތުގައި މި ވަނީ، ތަރިކަ މުދައު ބެހުމުގައި، اللهُ سُبحَانَهُ وَتَعَالَى ތިޔަބައިމީހުންގެ މައްޗަށް ފަރްޟުކުރައްވައިފައިވާ ގޮތެވެ. ވީމާ، ތަރިކަ މުދައު ބެހުމާ ގުޅޭ ގޮތުން، ތިމަން ރަސޫލާ ތިޔަބައިމީހުންނަށް މި ވަޞިއްޔަތްކުރައްވަނީ، اللهُ سُبحَانَهُ وَتَعَالَى އަމުރުކުރައްވައިފައިވާ ގޮތަށް ތިޔަބައިމީހުން ޢަމަލުކުރުމަށެވެ. އެހެނީ ހަމަކަށަވަރުން، اللهُ سُبحَانَهُ وَتَعَالَىއީ، ޚަލްޤުތަކުންގެ ހުރިހައި ކަމެއް މޮޅަށް ދެނެވޮޑިގެންވާ އަދި ޝަރްޢުކުރެއްވުމާއި އަމުރުކުރެއްވުމުގައި، ޙިކްމަތްވަންތަ إِلٰهއެވެ.[180] \nދަންނާށެވެ! ހުއްދަ ވަޞިއްޔަތަކީ، ތަރިކަ މުދަލުގެ ތިންބައިކުޅަ އެއްބަޔަށްވުރެން ގިނަނޫން މިންވަރަކަށް، ވާރުތަވެރީންގެ ތެރޭގައި ނުހިމެނޭ މީހަކަށް ދިނުމަށް ކުރެވޭ ވަޞިއްޔަތެވެ. އަދި ތަރިކަ މުދަލުން ވާރުތަވާ މީހަކަށް އެއްވެސް އެއްޗެއް ދިނުމަށް ވަޞިއްޔަތްކުރުން ހުއްދަވެގެނެއް ނުވެއެވެ.[181] \nމި އާޔަތް ބާވައިލެއްވުނު ސަބަބާބެހޭ ގޮތުން ރިވާވެފައި ވެއެވެ. سَعْدُ بْنُ الرَّبِيعِ الْأَنصَارِي رَحِمَهُمَا اللَّهُގެ ދެ ދަރިކަނބަލުން ގޮވައިގެން، ކީރިތި ރަސޫލާގެ އަރިހަށް ވަޑައިގެން، އެ ޞަޙާބީގެ އަނބިކަނބަލުން ދެންނެވިއެވެ. އޭ اللهُ سُبحَانَهُ وَتَعَالَىގެ ރަސޫލާއެވެ! އަޅުގަނޑާ އެކު މި ތިބީ، سَعْدُ بْنُ الرَّبِيعގެ ދެ އަންހެން ދަރީންނެވެ. އިބަ ރަސޫލާގެ އަރިހުގައި، އުޙުދު ހަނގުރާމައަށް ނުކުމެވަޑައިގަންނަވައި، އެ ހަނގުރާމައިގައި سَعْدُ ވަނީ ޝަހީދުވެފައެވެ.\nއަދި ހަމަކަށަވަރުން، މި ދެ ކުދީންނަށް އެކައްޗެއް ވެސް ދޫނުކުރައްވައި، މި ދެ ކުދީންގެ ބޮޑުބޭބެ ވަނީ، މި ދެ ކުދީންގެ މުދައު ނަންގަވައިފައެވެ. އަދި ފައިސާހުރެގެން މެނުވީ، މި ދެ ކުދީންގެ ކާވެނިކުރެވޭނޭ ގޮތެއް ވެސް ނެތެވެ. މި ފަދައިން އެ ކަމަނާ ދެންނެވުމުން، ޙަދީޘުކުރެއްވިއެވެ. ތިޔަ މައްސަލައިގައި، اللهُ سُبحَانَهُ وَتَعَالَى ނިޔާކުރައްވާނެތެވެ.\nދެން އެއަށްފަހު، ތަރިކަ މުދައު ބަހާނޭ ގޮތުގެ ތަފްޞީލު، މި އާޔަތުގައި، اللهُ سُبحَانَهُ وَتَعَالَى ބާވައިލެއްވުމުން، سَعْدُ بْنُ الرَّبِيعގެ ދެ ދަރިކަނބަލުންގެ ބޮޑުބޭބެއަށް، رَسُولُ الله ﷺ އެންގެވިއެވެ. سَعْدُ ދޫކުރެއްވި ތަރިކަ މުދަލުގެ ތިންބައިކުޅަ ދެބައި سَعْدُގެ ދެ ދަރިކަނބަލުންނަށް ދެއްވާށެވެ! އަދި އެ ދެ ބޭފުޅުންގެ މައިކަމަނާއަށް އެ މުދަލުގެ އަށްބައިކުޅަ އެއްބައި ދެއްވާށެވެ! އެއަށްފަހު، ބާކީ ހުރި ތަކެތި ތިބާއަށެވެ.[182] ","[180] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[181] تَفْسِيرُ تَيْسِيرِ الْكَرِيمِ الرَّحَمْنِ لِلِإْمَامِ عَبْدِ الرَّحَمْنِ السَّعْدِي\n[182] سُنَنُ ابْنِ مَاجَه وَصَحَّحَهُ الَألْبَانِي"],["(12) އޭ ފިރީންނޭވެ! ތިޔަބައިމީހުންގެ އަނބީން ދުނިޔެ ދޫކޮށްފައި ދިޔައިރު އެ ކަނބަލުންގެ އުފަން ދަރިއަކު ދުނިޔޭގައި ނެތް ނަމަ، އެ ކަނބަލުން ދޫކުޅަ މުދަލެއްގެ ދެބައިކުޅަ އެއްބައި ލިބޭހުށީ ތިޔަބައިމީހުންނަށެވެ. ނަމަވެސް، އެ ކަނބަލުން ދުނިޔެ ދޫކޮށްފައި ދިޔައިރު އުފަން ދަރިއަކު ދުނިޔޭގައި ހުރި ނަމަ، ތިޔަބައިމީހުންނަށް ލިބޭހުށީ އެ ކަނބަލުން ދޫކުޅަ މުދަލެއްގެ ހަތަރުބައިކުޅަ އެއްބައެވެ.\nފަހެ، އެ ކަނބަލުން ދޫކުޅަ މުދައު މި ގޮތަށް ބެހުމަށް، اللهُ سُبحَانَهُ وَتَعَالَى އަމުރުކުރައްވައިފައި ވަނީ، އެ ކަނބަލުން ކޮށްފައިވާ ހުއްދަ ވަޞިއްޔަތެއް ވާނަމަ ނުވަތަ އެ ކަނބަލުންގެ މައްޗަށް ދަރަންޏެއްވާ ނަމަ، އެ ކަންކަން ފުއްދުމަށް ފަހުގައެވެ. އަދި ތިޔަބައިމީހުން ދުނިޔެ ދޫކޮށްފައި ދިޔައިރު، ތިޔަބައިމީހުންގެ ދަރިއަކު ދުނިޔޭގައި ނެތް ނަމަ، ތިޔަބައިމީހުން ދޫކުޅަ މުދަލެއްގެ ހަތަރުބައިކުޅަ އެއްބައި ތިޔަބައިމީހުންގެ އަނބީންނަށެވެ.\nނަމަވެސް، ތިޔަބައިމީހުން ދުނިޔެ ދޫކޮށްފައި ދިޔައިރު، ތިޔަބައިމީހުންގެ ދަރިއަކު ދުނިޔޭގައި ހުރި ނަމަ، އެ ކަނބަލުންނަށް ލިބޭހުށީ ތިޔަބައިމީހުން ދޫކުޅަ މުދަލެއްގެ އަށްބައިކުޅަ އެއްބައެވެ. ފަހެ، ތިޔަބައިމީހުން ދޫކުޅަ މުދައު މި ގޮތަށް ބެހުމަށް، اللهُ سُبحَانَهُ وَتَعَالَى އަމުރުކުރައްވައިފައި ވަނީ، ތިޔަބައިމީހުން ކޮށްފައިވާ ހުއްދަ ވަޞިއްޔަތެއް ވާނަމަ، ނުވަތަ ތިޔަބައިމީހުންގެ މައްޗަށް، ދަރަންޏެއްވާ ނަމަ، އެ ކަންކަން ފުއްދުމަށް ފަހުގައެވެ.\nއަދި ފިރިހެނަކު ނުވަތަ އަންހެނަކު ވިއަސް މަރުވިއިރު، އޭނާގެ ދަރިއަކު ވިއަސް އަދި ބައްޕަ ވިއަސް މި ދެ މީހުންގެ ތެރެއިން މީހަކު ދުނިޔޭގައި ނެތިފައި، އެ މީހެއްގެ މަންމަ ފަރާތުގެ އަޚަކު ނުވަތަ އުޚްތަކު ދުނިޔޭގައި ހުރި ނަމަ، އެ އަޚަކަށް ނުވަތަ އުޚްތަކަށް ލިބޭހުށީ، އެ މީހަކު ދޫކުޅަ މުދަލެއްގެ ހަބައިކުޅަ އެއްބައެވެ.\nފަހެ، މަންމަ ފަރާތުގެ އަޚުން ވިއަސް އުޚްތުން ވިއަސް ނުވަތަ އަޚުންނާއި އުޚްތުން ވިއަސް، އެކަކަށްވުރެން ގިނަ މީހުން ދުނިޔޭގައި ތިބި ނަމަ، އެބައިމީހުންނަކީ އެ މީހަކު ދޫކުޅަ މުދަލެއްގެ ތިންބައިކުޅަ އެއްބައިގައި ބައިވެރީންނެވެ.\nފަހެ، ދަރިއަކު ވިއަސް އަދި ބައްޕަ ވިއަސް މި ދެ މީހުންކުރެން މީހަކު ދުނިޔޭގައި ނެތީސް، މީހަކު މަރުވިއިރު އޭނާ ދޫކުޅަ މުދައު މި ގޮތަށް ބެހުމަށް، اللهُ سُبحَانَهُ وَتَعَالَى އަމުރުކުރައްވައިފައި ވަނީ، ވާރުތަވެރީންނަށް ގެއްލުންނުވާ ގޮތަށް، އެ މީހާ ކޮށްފައިވާ ހުއްދަ ވަޞިއްޔަތެއް ވާނަމަ ނުވަތަ އޭނާގެ މައްޗަށް ދަރަންޏެއް ވާނަމަ، އެ ކަންކަން ފުއްދުމަށް ފަހުގައެވެ.\nބަޔާންވެދިޔައީ، އެ ގޮތަށް ތަރިކަ މުދައު ބެހުމަށް އަމުރުކުރައްވައި، اللهُ سُبحَانَهُ وَتَعَالَى ތިޔަބައިމީހުންނަށް ވަޞިއްޔަތްކުރައްވައި އަންގަވައިފައިވާ ގޮތެވެ. އެ ގޮތަކީ، ތިޔަބައިމީހުންނަށް އެންމެ ފައިދާހުރި ގޮތް ވެސް މެއެވެ. اللهُ سُبحَانَهُ وَتَعَالَىއީ، އެ إِلٰهُގެ ޚަލްޤުތަކުންނަށް މަޞްލަޙަތާއި ފައިދާހުރި ގޮތް މޮޅަށް ދެނެވޮޑިގެންވާ إِلٰهއެވެ. އަދި ޚަލްޤުތަކުންކުރާ ކުށްތަކަށް ޢުޤޫބާތްދެއްވުމުގައި އަވަސްވެވޮޑިނުގަންނަވާ ޙަލީމުވަންތަ إِلٰهއެވެ.\nދަންނާށެވެ! ފިރިހެނަކު މަރުވާއިރު، އޭނާގެ އަނބީންގެ ތެރެއިން ދުނިޔޭގައިތިބީ، އެއް އަންބަށްވުރެން ގިނަ އަނބީން ކަމުގައިވާ ނަމަ، އަނބީންނަށް ލިބެންވާ ހަތަރުބައިކުޅަ އެއްބައި ނުވަތަ އަށްބައިކުޅަ އެއްބައި، އެ ކަނބަލުންގެ މެދުގައި ހަމަހަމަވާ ގޮތަށް ބަހާނީއެވެ. އަދި އޭނާ މަރުވިއިރު އިނީ އެންމެ އަންބަކު ނަމަ، ބަޔާންވެދިޔަ ހަތަރުބައިކުޅަ އެއްބައި ނުވަތަ އަށްބައިކުޅަ އެއްބަޔަކީ، އެ އަނބިމީހާގެ ޙައްޤެކެވެ.[183] ","[183] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(13) ބަޔާންވެދިޔައީ، ޔަތީމު ކުދީންނާ އަދި އަނބީންނާމެދު މުއާމަލާތުކުރާނޭ ގޮތާއި، ވާރުތަވެރީންގެ މެދުގައި ތަރިކަ މުދައު ބަހާނޭ ގޮތެވެ. އެއީ، އިސްލާމީ ޝަރީޢަތުގައި، اللهُ سُبحَانَهُ وَتَعَالَى ކަނޑައަޅުއްވައިފައިވާ އިންތަކެވެ. އަދި، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވިފައިވާ ޝަރްޢީ ޙުކުމްތަކެކެވެ. އަދި، އެ ޙުކުމްތަކަކީ، ހުރިހައި ކަމެއް މޮޅަށް ދެނެވޮޑިގެންވާ ޙިކްމަތްވަންތަ اللهُ سُبحَانَهُ وَتَعَالَى ބާވައިލެއްވި ޙުކުމްތަކެކެވެ.\nއެހެންކަމަށް ވުމާއެކު، އެ ޙުކުމްތަކަށް ޢަމަލުކުރުމަކީ، އެ إِلٰهُގެ އަޅުތަކުންގެ މައްޗަށް، ވާޖިބުވެގެންވާ ކަމެއް ކަން ކަށަވަރެވެ. އަދި، اللهُ سُبحَانَهُ وَتَعَالَى އަށާއި، އެ إِلٰهُގެ ރަސޫލާއަށް ޙައްޤުގޮތުގައި ކިޔަމަންތެރިވާ މީހާ ދަންނާށެވެ! އެ ސުވަރުގެތަކުގައިވާ ގަނޑުވަރުތަކާއި ގަސްތަކުގެ ދަށުން ތަފާތު ބާވަތްބާވަތުގެ ކޯރުތައް ހިނގަހިނގައި ހުންނަ ސުވަރުގެތަކަށް، اللهُ سُبحَانَهُ وَتَعَالَى އެ މީހަކު ވައްދަވާނޭކަން ކަށަވަރެވެ. އަދި، އެ ސުވަރުގެތަކުގެ ނިޢުމަތުގައި އެ ތަންތަނުން ނުކުތުމެއްނެތި ތާއަބަދު އެބައިމީހުން އެ ތަންތާނގައި ދެމިތިބޭނެތެވެ. އަދި އެއަށްވުރެން ބޮޑު ކާމިޔާބީއެއް ނުވާ، އެންމެ ބޮޑު ކާމިޔާބީއަކީ ހަމަ އެއީއެވެ.[184] ","[184] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(14) އަދި، ކީރިތި ޤުރްއާނުގައި، اللهُ سُبحَانَهُ وَتَعَالَى ބާވައިލައްވައި ދީނުގައި ކަނޑައަޅުއްވައިފައިވާ ޙުކުމްތަކަށް ޢަމަލުކުރުމަށް އިންކާރުކޮށް، ނުވަތަ އެ ޙުކުމްތަކަށް ބަދަލު ގެނެސް، ޝަރީޢަތުގެ އިންތައް ފަހަނަޅައިގޮސް، اللهُ سُبحَانَهُ وَتَعَالَى އަށާއި، އެ إِلٰهُގެ ރަސޫލާއަށް އުރެދި ނުކިއަމަންތެރިވާ މީހާ ދަންނާށެވެ! އެ إِلٰهُ، އެ ފަދަ ކޮންމެ މީހަކު ނަރަކައަށް ވައްދަވާނޭ ކަމީ ކަށަވަރު ކަމެކެވެ. އެއީ، އެ ނަރަކައިގައި އެ މީހާ ތާއަބަދު ދެމިއޮންނަނިވި ގޮތުގައެވެ. އަދި، އިހާނާތްތެރިކަމާއި، ދެރަކަމާއި، ނިކަމެތިކަންދެނިވި ޢަޛާބު، އެ ތާނގައި އެ މީހަކަށް ލިބޭހުއްޓެވެ.[185]","[185] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(15) އޭ ޙާކިމުންނާއި ވެރިކަމުގެ ބާރުލިބިގެންވާ އަމުރުވެރީންނާއި ޤާޟީންނޭވެ! ތިޔަބައިމީހުންގެ އަންހެނުންގެ ތެރެއިން ބަޔަކު ޒިނޭކޮށްފި ނަމަ، އެ ކަނބަލުން ޒިނޭކުރި ކަމުގެ މައްޗަށް މުސްލިމުންގެ ތެރެއިން ޢަދްލުވެރި ހަތަރު ހެކީންގެ ހެކިބަސް ހޯދާށެވެ! ފަހެ، އެ ކަނބަލުން ޒިނޭކުރި ކަމަށް އެ ހަތަރު ހެކީން ހެކިދީފި ނަމަ، އެ ކަނބަލުން ގޭގައި ބަންދުކުރާށެވެ! އެއީ، އެ ކަނބަލުން މަރުވެއްޖައުމަށް ދާނދެނެވެ. ނުވަތަ އެ ފަދަ އަންހެނުންނަށް ޓަކައި، ކޮންމެވެސް މަގެއް، اللهُ سُبحَانَهُ وَتَعَالَى ކަނޑައަޅުއްވައި އަންގަވައިފުމަށް ދާނދެނެވެ.\nދަންނާށެވެ! މި އާޔަތުގައި، اللهُ سُبحَانَهُ وَتَعَالَى ކޮންމެވެސް މަގެއް ކަނޑައަޅުއްވައިފުމަށް ދާނދެނެވެ. މި ފަދައިން މި އޮތް ބަސްފުޅުގެ މުރާދަކީ، ޒިނޭގެ ޙައްދު ކަނޑައަޅުއްވައި އެ ކަމުގެ ޢުޤޫބާތަކީ ކޮބައިކަން، އެ إِلٰهُ އަންގަވައިފުމަށް ދާނދެނެވެ.[186] އެއަށްފަހު، ޒިނޭކުރާ މީހުންނަށް ދެއްވުމަށް، الله سُبحَانَهُ وَتَعَالَى ކަނޑައެޅުއްވި އަދަބު، އެ إِلٰهُގެ ރަސޫލާއަށް، އެ إِلٰهُ އެންގެވިއެވެ. އެ އެންގެވުން އައުމަށް ފަހު، ޒިނޭކުރާ މީހުންނަށް، އެ إِلٰهُގެ ރަސޫލާދެއްވި އަދަބަކީ، ކާވެންޏެއްކޮށް އެއްދާންކުރުމަށް ފަހު، ޒިނޭކުރި މީހާ ރަޖަމުކުރުމެވެ.\nމި ކަމާ ގުޅޭގޮތުން ވާރިދުވެފައި ވެއެވެ. «وَإِنَّ الرَّجْمَ فِي كِتَابِ اللهُ حَقٌّ عَلَى مَنْ زَنَى إِذَا أَحْصَنَ مِنَ الرِّجَالِ وَالنِّسَاءِ»[187] \nމާނައީ: ”އަދި ހަމަކަށަވަރުން، ރަޖަމުކުރުމަކީ، الله سُبحَانَهُ وَتَعَالَىގެ ފޮތުގައި ސާބިތުވެފައިވާ ޙައްޤު އަދަބެވެ. އެއީ، ކާވެންޏެއްގެ ރައްކައުތެރިކަން ލިބުމަށް ފަހު، ޒިނޭކުރާ ފިރިހެނުންނާއި އަންހެނުންގެ މައްޗަށެވެ.“\nއަދި زَيْدُ بْنُ خَالِدٍ الْجُهَنِيِّ رَحِمَهُمَا اللَّهُ ވިދާޅުވިއެވެ. «سَمِعْتُ النَّبِيَّ صَلَّى اللهُ عَلَيْهِ وَسَلَّمَ يَأْمُرُ فِيمَنْ زَنَى وَلَمْ يُحْصَنْ: جَلْدَ مِائَةٍ وَتَغْرِيبَ عَامٍ»[188] މާނައީ: ”ކާވެންޏެއްގެ ރައްކައުތެރިކަން ލިބިފައިނުވާ މީހަކު ޒިނޭކޮށްފި ނަމަ، އޭނާގެ ގައިގައި ސަތޭކަ އެތިފަހަރު ޖެހުމަށްފަހު އެއް އަހަރު ދުވަހަށް އަރުވައިލުމަށް، رَسُولُ اللهِ ﷺ އަމުރުކުރެއްވި އަޑު، ތިމަން އެހީމެވެ.“","[186] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[187] صَحِيحُ مُسْلِمُ لِلِإْمَامِ مُسْلِمُ\n[188] صَحِيحُ الَجْامِعِ لِلِإْمَامِ الْبُخَارِي"],["(16) އަދި ކާވެންޏެއްގެ ރައްކައުތެރިކަން ލިބިގަތުމުގެ ކުރީން ޒިނޭގެ ފާޙިޝު ޢަމަލަށް އަރައިގަންނަ ފިރިހެނާއާ އަދި ކާވެންޏެއްގެ ރައްކައުތެރިކަން ލިބިގަތުމަށް ފަހު ޒިނޭގެ ފާޙިޝު ޢަމަލަށް އަރައިގަންނަ ފިރިހެނާއާއި، އެ ފަދަ ދެ ފިރިހެނުންކުރެން ކޮންމެ މީހެއްގެ ގައިގައި ވެސް ތިޔަބައިމީހުން ތަޅައި، ނުހޮރުއްޕާންކޮށް، ދުއްތުރާދީ، ފެންނަހައި ތަނަކުން އެ ދެ ފިރިހެނުން ނިކަމެތިކުރާހުށިކަމެވެ! ފަހެ، ތިޔަބައިމީހުން އެ ފަދަ ދެ ފިރިހެނުންނާމެދު އެ ގޮތަށް ކަންތައްތައް ކުރުމުން، އެ ދެ ފިރިހެނުން ވެސް ޒިނޭގެ ފާޙިޝު ޢަމަލުކުރުން ދޫކޮށް، އެ ކަމުން ތައުބާވެ، އެ ދެ ފިރިހެނުންގެ ޢަމަލު އިޞްލާޙުކޮށް ރަނގަޅުކޮށްފި ނަމަ، ތިޔަބައިމީހުން އެ މީހުންނަށް ނިކަމެތިކޮށްހިތުން ހުއްޓައިލައި އެ މީހުންނަށް ހެޔޮކޮށްހިތާށެވެ!\nހަމަކަށަވަރުން، اللهُ سُبحَانَهُ وَتَعَالَىއީ، ތައުބާވެ، އެ إِلٰهُގެ ޙަޟްރަތަށް ރުޖޫޢަވާ އަޅުތަކުންގެ ތައުބާ، ގިނަގިނައިން ޤަބޫލުކުރައްވާ އަދި އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.[189] \nދަންނާށެވެ! މި އާޔަތުގައި މި ވަނީ، ކާވެންޏެއްގެ ރައްކައުތެރިކަން ލިބިގަތުމުގެ ކުރީން ޒިނޭގެ ފާޙިޝު ޢަމަލަށް އަރައިގަންނަ ފިރިހެނުންނާއި، ކާވެންޏެއްގެ ރައްކައުތެރިކަން ލިބިގަތުމަށް ފަހު، ޒިނޭގެ ފާޙިޝު ޢަމަލަށް އަރައިގަންނަ ފިރިހެނުންނާމެދު ކަންތައްކުރާންވީ ގޮތެވެ. ނަމަވެސް، ބައެއް ޢިލްމުވެރީންގެ ނަޒަރުގައި މި އާޔަތުގައި މި ވަނީ، އެއްޖިންސުން ގުޅުން ހިންގާ ފިރިހެނުންނާމެދު ކަންތައްތައްކުރާންވީ ގޮތެވެ. އަދި މީގެ ކުރީ އާޔަތުގައި ވަނީޒިނޭގެ ފާޙިޝު ޢަމަލަށް އަރައިގަންނަ އަންހެނުންނާމެދު ކަންތައްކުރާންވީ ގޮތެވެ.\nއަދި ބައެއް ޢިލްމުވެރީންގެ ނަޒަރުގައި ޒިނޭކުރާ އަންހެނުން ގޭގައި ބަންދުކުރުމުގެ އިތުރަށް، އެބައިމީހުންނަށް ނުހޮރުއްޕާންކޮށް ދުއްތުރާދީ ނިކަމެތިކުރާން ވެސް ޖެހޭނެއެވެ. އަދި ޒިނޭކުރާ ފިރިހެނުން ގޭގައި ބަންދުކުރުމުން އިސްތިސްނާވެފައި ވަނީ، ރިޒްޤުހޯދުމަށް ޓަކައި މަސައްކަތްކުރާންޖެހޭ ބަޔަކު ކަމުގައި ފިރިހެނުން ވާތީއެވެ.[191] ކޮންމެއަކަސް، މި ޙުކުމަކީ އިސްލާމްދީނުގެ ކުރީކޮޅުގައި އައިސްފައި ވާޙުކުމެކެވެ. އެއަށްފަހު، اللهُ سُبحَانَهُ وَتَعَالَى ވަނީ މި ޙުކުމް މަންސޫޚުކުރައްވައިފައެވެ.[190] އެ ވާހަކަތަކުގެ ތަފްޞީލުތައް މި ސޫރަތުގެ ފަނަރަވަނަ އާޔަތުގެ ތަފްސީރުގައި ބަޔާންކުރެވިފައި ވާނެއެވެ.","[189] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي\n[191] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي وَتَفْسِيرُ الْقُرْآنِ الْعَظِيمِ لِلِإْمَامِ الَحْافِظِ ابْنِ كَثِير الدِّمِشْقِي\n[190] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(17) اللهُ سُبحَانَهُ وَتَعَالَىގެ ޙަޟްރަތުން ތައުބާ ޤަބޫލުކުރެއްވުން އޮތްކަން ކަށަވަރީ، އުރެދުންތަކާއި ފާފަތަކަށް އަރައިގަތުމުގެ ނުބައިކަމާއި އެ ކަމުގެ ނަތީޖާއަކީ ކޮބައިކަން ނުދެނެތިބެ، އެ ފަދަ ކަންކަމަށް އަރައިގަތުމަށް ފަހު، ލަސްނުކޮށް ތައުބާވާ އަޅުތަކުންނަށެވެ. ނުވަތަ މަރަށް ޙާޟިރުވުމުގެ ކުރީން ތައުބާވާ އަޅުތަކުންނަށެވެ.\nފަހެ، އެ ފަދަ އަޅުތަކުންގެ މައްޗަށް، اللهُ سُبحَانَهُ وَتَعَالَى ތައުބާލައްވައި، އެބައިމީހުންގެ ކުށްތައް ޢަފޫކުރައްވައި، އެބައިމީހުންގެ ތައުބާ ޤަބޫލުކުރައްވަތެވެ. އެހެނީ ހަމަކަށަވަރުން، اللهُ سُبحَانَهُ وَتَعَالَىއީ، ޚަލްޤުތަކުންގެ ހުރިހައި ކަމެއް، މޮޅަށް ދެނެވޮޑިގެންވާ އަދި އަމުރުފުޅުތަކާއި ނަހީތައް ޝަރްޢުކުރެއްވުމުގައި ޙިކްމަތްވަންތަ إِلٰهއެވެ.[192] \nދަންނާށެވެ! އޮޅުމަކުން ނުވަތަ ގަސްތުގައި ފާފަތަކަށް އަރައިގަންނަ މީހުންނަށް އެ ކުރެވެނީ، اللهُ سُبحَانَهُ وَتَعَالَىގެ ކޯފާ އެބައިމީހުންގެ މައްޗަށް ޙައްޤުވަނިވި ޙަރާމްކަމެއް ކަން އެނގުނު ކަމުގައި ވިއަސް އެ ކަމާމެދަކު އެބައިމީހުން ނުވިސްނައެވެ.[193] ވީމާ، އެ ފަދަ މީހުންގެ މައްޗަށްހުރީ، ފާފައަކަށް އަރައިގަނެވުމަށް ފަހު، ލަސްނުކޮށް އެބައިމީހުންގެ ވެރި إِلٰهُގެ ޙަޟްރަތަށް ރުޖޫޢަވެ ތައުބާވުމެވެ.","[192] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[193] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(18) އަދި އެބައިމީހުންގެ ވެރި إِلٰهُގެ ޙަޟްރަތަށް ރުޖޫޢަވެ ތައުބާ ނުވަނީސް، އެބައިމީހުންގެ ގާތަށް މަރުގެ ސަކަރާތް އައިސް މަރަށް ޙާޟިރުވެއްޖައުމަށް ދާނދެން އުރެދުންތަކަށާއި ފާފަތަކަށް އަރައިގަތުންމަތީ ދެމިތިބެ، މަރު އައިސް އެބައިމީހުންނާ ކުރިމަތިވާ ހިނދު، ތިމަންމެން މިހާރު ތައުބާވެއްޖައީމެވެ. މި ފަދައިން ބުނާ މީހުންގެ ތައުބާ، اللهُ سُبحَانَهُ وَتَعَالَى ޤަބޫލުނުކުރައްވާނެތެވެ. އަދި ހަމަ އެ ފަދައިންމެ، ކާފިރުކަންމަތީ މަރުވާމީހުންގެ ތައުބާ ވެސް، اللهُ سُبحَانَهُ وَتَعَالَى ޤަބޫލުނުކުރައްވާނެތެވެ. ބަޔާންވެދިޔަ މީސްމީހުންނަކީ، އެ ފަދަ މީހުންނަށް ޓަކައި، ނުހަނު ބޮޑު ވޭންދެނިވި ޢަޛާބެއް، ތިމަން إِلٰهُ ތައްޔާރުކުރައްވައިފައިވާ ބަޔެކެވެ.",""],["(19) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! އަންހެނުންނަށް ތަރިކަ މުދަލުން ލިބެންވާ ޙައްޤުތަކާއި އެ ނޫންވެސް ޙައްޤުތައްނުދީ، އެ ކަނބަލުންނަކީ ވެސް ވާރުތަ މުދައު ކަމުގައި ބަލައި، ގަދަކަމުން އެ ކަނބަލުން ވާރުތަކޮށްގަތުމަކީ، ތިޔަބައިމީހުންނަށް ހުއްދަވެގެންވާ ކަމެއް ނޫނެވެ. އަދި ތިޔަބައިމީހުންގެ އަނބީންދެކެ ތިޔަބައިމީހުން ނުރުހުމުގެ ސަބަބުން، އެ ކަނބަލުންނަށް ގެއްލުން ދިނުމުގެ ގޮތުންނާއި، އެ ކަނބަލުންނަށް ތިޔަބައިމީހުން ދީފައިވާ ކާވެނީގެ ރަނުން ބައެއް އަތުލުމުގެ ބޭނުމުގައި ނުވަތަ އެ ކަނބަލުންގެ ފަރާތުން އެ ނޫން ވެސް ފައިދާއެއް ލިބިގަތުމުގެ ބޭނުމުގައި، އެ ކަނބަލުން ވަރިނުކޮށް ބައިތިއްބުމަކީ ވެސް، ތިޔަބައިމީހުންނަށް ހުއްދަވެގެންވާ ކަމެއް ނޫނެވެ.\nއެހެނެއްކަމަކު، ޒިނޭކުރުން ފަދަ ފައުޅުކަން ބޮޑު ފާޙިޝު ޢަމަލަކަށް އެ ކަނބަލުން އަރައިގަތުމާއި، ކިޔަމަންތެރިކަމުގެ ދާއިރާއިން ބޭރުވެ ގެއިން ނުކުމެގެންދިއުން ފަދަ ޙާލަތެއްގައި، ކާވެނީގެ ރަނުން ބައެއް ނުވަތަ ކާވެނީގެ ރަން އެކުގައި ވިއަސް ލިބިގަތުމަށް ޓަކައި، އެ ކަނބަލުން ވަރިނުކޮށް ބައިތިއްބުމަކީ، ތިޔަބައިމީހުންނަށް ހުއްދަވެގެންވާ ކަމެކެވެ.\nއަދި ތިޔަބައިމީހުންގެ މައްޗަށް ވާޖިބުވެގެން ވަނީ، އަނބީންނާމެދު ހަރުކަށިކޮށް ކަންތައްތައް ކުރުމުގެ ބަދަލުގައި، ޝަރްޢީ ހަމަތަކުގެ މަތީން، އެ ތަނެއްގެ އާދަކާދައިގައިވާ އެންމެ ރިވެތި ގޮތަކަށް، އެ ކަނބަލުންނާމެދު ކަންތައްތައްކޮށް، އެ ކަނބަލުންނަށް ދޭންޖެހޭ ޙައްޤުތައް ފުރިހަމައަށްދީ، އެ ކަނބަލުންނަށް އޯގާތެރިވެ، ދީލަތިކަމާއި، ލޯބިވެތިކަމާ އެކު ހެޔޮ ގޮތުގައި އެ ކަނބަލުންނާ އެކު ދިރިއުޅުމެވެ.\nބަޔާންވެދިޔަ ފަދައިން އެ ކަނބަލުންނާ އެކު ތިޔަބައިމީހުން ދިރިއުޅެމުން ދަނިކޮށް، ދުނިޔަވީ ކަމަކާހުރެ، އެ ކަނބަލުންނާ ނުރުހެވޭ ގޮތެއް މެދުވެރިވުމަކީ ވެސް، ތިޔަބައިމީހުންގެ ކިބައިން ވެދާނޭ ކަމެކެވެ. އެ ފަދަ ނުރުހެވޭ ކަމެއް މެދުވެރިވި ނަމަވެސް، އެ ކަމަކަށް ތިޔަބައިމީހުން ކެތްތެރިވާށެވެ!\nއެހެނީ، އެ ފަދަ ކަންކަމަށް ކެތްތެރިވެ، އެކަކު އަނެކަކަށް ހެޔޮކޮށް ހިތައި، ދެމަފިރީން އެކުގައި ދިރިއުޅުމުން، އެ ކަމުގައި ދުނިޔަވީ އަދި އުޚްރަވީ އެތައް ފައިދާތަކަކާއި އެތައް ހެޔޮ ކަމެއް، اللهُ سُبحَانَهُ وَتَعَالَى ލެއްވުން ގާތްވެގެން ވެއެވެ.[194] \nދަންނާށެވެ! ޖާހިލިއްޔަ ޒަމާނުގައި، މީހެއްގެ ބައްޕަ މަރުވާއިރު، އޭނާގެ އަނބީންގެ ގޮތުގައިތިބޭ މީހުން، ތަރިކަ މުދަލުގެ ތެރޭގައި ހިމަނައި، ތަރިކަ މުދައު ބަހާ ގޮތަށް، އެ ކަނބަލުން ބަހައި، އަދި އެ ދޮން މަންމައިންނާ ކާވެނިކޮށް، އެއްދާންކޮށް، މީސްތަކުން އުޅުނެވެ. އަދި ދޮން މަންމައިން ރުހޭ އެހެން މީހުންނާ ކާވެނިކުރުން މަނާކޮށް ވެސް އުޅުނެވެ. އަދި އެ ދޮން މަންމައިންގެ ނުރުހުމުގައި، އެބައިމީހުން ރުހޭ މީހުންނާ އެ ކަނބަލުން ކާވެނި ކުރުވައި ވެސް އުޅުނެވެ. އެހެންކަމުން، އެ ކަންތައްތައް އެ ގޮތަށް ކުރުން، އިސްލާމް ދީނުގައި މަނާކުރައްވައި، اللهُ سُبحَانَهُ وَتَعَالَى މި އާޔަތް ބާވައިލެއްވި ކަމުގައި ރިވާވެގެން ވެއެވެ.[195] \nދަންނާށެވެ! ޖާހިލިއްޔަ ޒަމާނުގެ ޢަރަބީންގެ އާދައަކީ، އެބައިމީހުންގެ ތެރެއިން މީހަކު މަރުވާއިރު، އެ މީހާގެ އަންބަކު ދުނިޔޭގައި އިންނަމަ، އެ މީހެއްގެ މައްޗަށް، ނުވަތަ އެކަކަށްވުރެން ގިނަ އަނބީން ތިބި ނަމަ، އެ ބަޔެއްގެ މައްޗަށް ބާރު ހިންގަނިވި ބަޔަކު ކަމުގައި މަރުވި މީހާގެ ވަލީވެރީން ވުމެވެ. އެހެންކަމުން، އެއިން މީހަކު ބޭނުން ނަމަ، އެ މީހަކާ ނުވަތަ އެ ބަޔަކާ ކާވެނިކުރެތެވެ. ނޫން ނަމަ، އެބައިމީހުން އެދޭ މީހަކާ ނުވަތަ ބަޔަކާ ކާވެނިކޮށްދެއެވެ.\nނުވަތަ އެއްވެސް މީހަކާ އިނުމުގެ ހުއްދަ އެއިން މީހަކަށް ނުދެއެވެ. އެހެންކަމުން، ހުވަފަތްވެއްޖެ އެއްވެސް އަންހެނެއްގެ އެއްވެސް ބާރެއް ނޯވެއެވެ. އަދި ހުވަފަތްވާ އަންހެނުންގެ ވަލީވެރީންނަކަށް ވެސް އެ ކަނބަލުންގެ މައްޗަކަށް އެއްވެސް ބާރެއް ނުފޯރުވެއެވެ.\nކަން މިހެން ހުރުމާ އެކު، ޖާހިލިއްޔަ ޒަމާނުގެ އެ އާދަކާދަ ބާޠިލުކުރައްވައި، اللهُ سُبحَانَهُ وَتَعَالَى މި އާޔަތް ބާވައިލެއްވި ކަމުގައި ރިވާވެގެން ވެއެވެ.[196] ","[194] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[195] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[196] صَحِيحُ الَجْامِعِ لِلِإْمَامِ الْبُخَارِي"],["(20) އަދި ތިޔަބައިމީހުން އެއް އަންބަކު ވަރިކޮށްފައި އެހެން އަންހެނަކާ ކާވެނިކުރުމަށް ގަސްތުކުރާ ނަމަ، ވަރިކުރުމަށް ގަސްތުކުރާ އަނބިމީހާއަށް ކާވެނީގެ ރަނުގެ ގޮތުގައްޔާ އަދި އެ ނޫން ކިތަންމެ ގިނަ މުދަލެއް ދީފައިހުރި ކަމުގައި ވިއަސް، އެ ތަކެތީގެ ތެރެއިން އެއްވެސް އެއްޗެއް ތިޔަބައިމީހުން އަތުނުލާހުށިކަމެވެ!\nއަދި ތިޔަބައިމީހުންގެ އަނބީންގެ ތެރެއިން އެއްވެސް އަންބަކަށް، ކާވެނީގެ ރަނުގެ ގޮތުގައްޔާއި އެ ނޫން ގޮތެއްގައި ވިއަސް ތިޔަބައިމީހުން ދީފައިވާ އެއްވެސް އެއްޗެއް، އަނބުރައި އަތުލުމަކީ ފައުޅުވެގެންވާ ފާފައެއް ކަމުގައި ވާއިރު، ޙައްޤަކާ ނުލައި، ދޮގުހަދައިގެންނާއި އެ ނޫން ވެސް ބާޠިލު ގޮތްގޮތަށް ތިޔަބައިމީހުން އެ ތަކެތި އަތުލަނީހެއްޔެވެ؟ އެހެނީ، އެ ގޮތަށް ކަންތައް ކުރުމަކީ، އެއްވެސް ޙާލެއްގައި ތިޔަބައިމީހުންނަށް ހުއްދަވެގެންވާ ކަމެއް ނޫނެވެ.[197] ނަމަވެސް، އެ ކަނބަލުންގެ ހިތުން ރުހުމުން ދިން އެއްޗެއް ލިބިގަތުން ތިޔަބައިމީހުންނަށް ހުއްދަވެގެން ވެއެވެ.\nދަންނާށެވެ! މި އާޔަތުން ދަލީލު ލިބޭ ގޮތުގައި، ކާވެނީގެ ރަނަކީ އަނބިމީހާގެ ޙައްޤެކެވެ.\nއަދި ހަމަ އެހެންމެ، އަންހެނަކު، އޭނާގެ ކާވެނީގެ ރަންކިޔާއިރު، އޭނާ ބޭނުން ގޮތަކަށް، ގިނައިން ނުވަތަ މަދުން ރަންކިޔުމަކީ ވެސް އޭނާގެ ޙައްޤެކެވެ. ކަން މިހެންހުރި ނަމަވެސް، ބާރަ أُوقِيَة އަށްވުރެން ގިނައިން ކާވެނީގެ ރަންނުކިޔުމަށް އަންގަވައި، عُمَرُ بْنُ الْخَطَّابُ رَضِيَ اللَّهُ عَنْهُގެ ޚިލާފަތުގެ ދުވަސްވަރު، މީސްތަކުންނަށް ނަސޭހަތްދެއްވުމުން، އަންހެނަކު ދެންނެވިއެވެ.\nއޭ عُمَرއެވެ! ތިމަންމެންނަށް، اللهُ سُبحَانَهُ وَتَعَالَى ދެއްވާ ތަކެތީން، ތިބާ ތިމަންމެން މަޙްރޫމުކުރައްވަނީތޯއެވެ؟ اللهُ سُبحَانَهُ وَتَعَالَى ވަޙީކުރައްވައިފައި ވަނީ (وَآتَئيْتُمْ إِحْداهُنَّ قِنْطارًا فَلَا تَأْخُذُوا مِنْهُ شَيْئًا) މި ފަދައިން ނޫންތޯއެވެ؟ އެ ވަޙީ ބަސްފުޅުގެ މާނައީ: ”ކާވެނީގެ ރަނުގެ ގޮތުގައި، ކިތަންމެ ގިނަ މުދައުތަކެއް އަންބަކަށް ދީފައި ވިއަސް، އޭގެތެރެއިން އެއްވެސް އެއްޗެއް ތިޔަބައިމީހުން އަތުނުލާހުށިކަމެވެ!“ އެހެން އެ ކަމަނާ ދެންނެވުމުން، عُمَرُ رَضِيَ اللَّهُ عَنْهُ ވިދާޅުވިއެވެ. «أَصَابَتِ امْرَأَةٌ وَأَخْطَأَ عُمَرُ» މާނައީ: ”ކާވެނީގެ ރަން ކަނޑައެޅުމުގައި، ޙައްޤު ބަސް ބުނީ އަންހެނެކެވެ. އެ ކަމުގައި ކުށް ބަހެއް ބުނެވުނީ عُمَرއަށެވެ.“[198] ","[197] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[198] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(21) އަދި ކާވެނީގެ ރަނުގެ ގޮތުގައި ތިޔަބައިމީހުންގެ އަނބީންނަށް ތިޔަބައިމީހުން ދީފައިވާ އެއްވެސް އެއްޗެއް ޙައްޤަކާ ނުލައި އަތުލުމަކީ ބޮޑުވެގެންވާ ފާފައެއް ކަމުގައި ވާއިރު، އެ ތަކެތި ތިޔަބައިމީހުން އަތުލަނީ ކޮންގޮތަކުން އަދި ކޮން ހަމައަކުންހެއްޔެވެ؟\nއެހެނީ ހަމަކަށަވަރުން، ތިޔަބައިމީހުންގެ ތެރެއިން އެއްބަޔަކު ވަނީ އަނެއް ބަޔަކާ ހަމައަށް ފޯރައި ގުޅި ލާމެހިފައެވެ. އަދި ކޮންމެ ދެމަފިރިއަކު ވެސް ވަނީ، އެކަކު އަނެކަކާ އެކު ރޭކޮށް އެއްދާންކުރުމުގެ އަރާމާއި އުފައު އެކަކު އަނެކަކުގެ ކިބައިން ޙާޞިލުކޮށްފައެވެ. އަދި ދެމަފިރީންކުރެން ކޮންމެ މީހަކަށްމެ ވަނީ، އަނެކަކުގެ ހުރިހައި ސިއްރަކާއި ޙަޤީޤަތެއް އެނގި ފައުޅުވެފައެވެ.\nއަދި ކާވެނިކުރުމަށް ދެ ފަރާތް އެއްބަސްވެ، ކާވެނިކޮށް އެ ކާވެނި ޤަބޫލުކުރިއިރު އެ ކަނބަލުން ވަނީ، ތިޔަބައިމީހުންގެ ފަރާތުން ގަދަވެގެންވާ ޢަހްދެއް ކުރުވައިފައެވެ. އެ ޢަހްދަކީ، ހެޔޮ ގޮތުގައި ދެމަފިރީން ދިރިއުޅުމަށާއި، ހެޔޮ ގޮތުގައި ދެމަފިރީންނަށް ދިރިނޫޅެވޭ ފަދަ ގޮތެއް މެދުވެރިވެއްޖެ ނަމަ، އަނބިމީހާއަށް ދަތިކުރުމެއް އުނދަގޫކުރުމެއް ނެތި، އިޙްސާންތެރިކަމާ އެކު ރިވެތި ގޮތުގައި އޭނާ ވަރިކޮށް ދޫކޮށްލުމަށް ކުރުވައިފައިވާ ޢަހްދެވެ.[199] \nދަންނާށެވެ! އިސްވެދިޔަ ތިން އާޔަތުގައި ވެސް، اللهُ سُبحَانَهُ وَتَعَالَى ވަނީ އަންހެނުންނަށް، ހުރިހައި ބާވަތެއްގެ ގެވެށިއަނިޔާކުރުން މަނާކުރައްވައިފައެވެ. އެހެންކަމުން، އިސްލާމް ދީނުގައި އަންގަވައިފައިވާ ގޮތަށް އުޅޭ މުސްލިމު ބަޔެއްގެ މެދުގައި، ގެވެށި އަނިޔާކުރުމަކީ، އެއްވެސް ސިފައެއްގައި އޮވެގެން ވާނޭ ކަމެއް ނޫނެވެ.","[199] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(22) އަދި ޖާހިލިއްޔަ ޒަމާނުގައި، ތިޔަބައިމީހުންގެ ބަފައިން ވިއަސް، ކާފައިން ވިއަސް ކާވެނިކުރި އަންހެނުންނާ ތިޔަބައިމީހުން ކާވެނިކޮށް އުޅުނީމުއެވެ.\nނަމަވެސް، އެ ފަދަ އަންހެނުންނާ ކާވެނިކުރުން، اللهُ سُبحَانَهُ وَتَعَالَى ވަނީ ތިޔަބައިމީހުންނަށް ޙަރާމްކުރައްވައިފައެވެ. ވީމާ، ތިޔަބައިމީހުންގެ ބަފައިން ވިއަސް އަދި ކާފައިން ވިއަސް ކާވެނިކުޅަ އެއްވެސް އަންހެނަކާ، މީގެފަހުން ތިޔަބައިމީހުން ކާވެނިނުކުރާށެވެ! އެހެނީ ހަމަކަށަވަރުން، ބަފައިން ވިއަސް ކާފައިން ވިއަސް ކާވެނިކުރި ބަޔަކާ އެބައިމީހުންގެ ދަރީން ކާވެނިކުރުމަކީ، ހުތުރުކަމާއި ފާފަވެރިކަން ނުހަނު ބޮޑު އަދި އިންތިހާ ދަރަޖައިގެ ނުބައި ފާޙިޝު ޢަމަލެކެވެ. އަދި އެ ކަމަކީ، اللهُ سُبحَانَهُ وَتَعَالَى ރުހިވޮޑިނުގަންނަވާ އަދި އެ މީހަކަށް، އެ إِلٰهُގެ ކޯފާ ޙައްޤުވާ ކަމެކެވެ. އެހެންކަމުން، ހިނގައިއުޅުމަށް އެ މަގަކީ ހައުދަހައިވާ ނުބައިކަން ބޮޑު މަގެކެވެ.\nދަންނާށެވެ! ޖާހިލިއްޔަ ޒަމާނުގައި، މީހުން ކޮށްފައިވާ އެ ފަދަ ކާވެނިތަކުގެ ކުށް، اللهُ سُبحَانَهُ وَتَعَالَى ވަނީ އެބައިމީހުންނަށް މާފުކުރައްވައިފައެވެ. ވީމާ، އެ ކަމާމެދު، އެބައިމީހުންނާ، އެ إِلٰهُ ސުވާލުނުކުރައްވާނެތެވެ. ނަމަވެސް، މި އާޔަތް ބާވައިލެއްވިއިރު، ޖާހިލިއްޔަ ޒަމާނުގައި ކުރެވިފައިވާ އެ ފަދަ ކާވެންޏެއްގެ މަތީގައި ބަޔަކު ތިބި ނަމަ، އެ ފަދަ ހުރިހައި ކާވެންޏެއް، މި އާޔަތް ބާވައިލެއްވުމުން ބާޠިލުވެ، އެ ކާވެނިތައް ރޫޅޭނެއެވެ. އަދި ބަފައިން ވިއަސް ކާފައިން ވިއަސް ކާވެނިކުރާ މީހުންނާ ކާވެނިކުރުން ޤިޔާމަތާހަމައަށް ވެސް ޙަރާމްވީއެވެ.[200] \nދަންނާށެވެ! أَبُو قَيْسُ بْنُ الْأَسْلَت رَضِيَ اللَّهُ عَنْهُمَاއަކީ، މަދީނާގެ އަންޞާރުންގެ ތެރޭގައި ހުންނެވި ނުހަނު ޞާލިޙު ބޭފުޅަކު ކަމުގައި ވިއެވެ. އަދި އެ ޞަޙާބީ އަވަހާރަވީއިރު އިންނެވި އަނބިކަނބަލަކީ، އޭނާގެ ދަރިކަލުން قَيْسُގެ ދޮންމަންމައެވެ.\nދެން އެ ދަރިކަލުން، އެ ދޮންމަންމަގެ ކާވެންޏަށް އެދިވަޑައިގަތުމުން، އެ ކަމަނާ ވިދާޅުވިއެވެ. ހަމަކަށަވަރުން، އަޅުގަނޑު ދެކެނީ ތިޔައީ އަޅުގަނޑުގެ ދަރިއަކު ކަމުގައެވެ. ވީމާ، ތިޔަ ކަމާ ބެހޭގޮތުން، رَسُولُ اللهِ ﷺގެ އަރިހަށްގޮސް އެ ރަސޫލާގެ ބަސްފުޅަކީ ކޮބައިތޯއި ބަލާންޖެހޭނެއެވެ. ދެން، އެއަށްފަހު، رَسُولُ اللهِ ﷺގެ އަރިހަށް އެ ކަމަނާ ވަޑައިގެން، އެ ވާހަކަ ދެންނެވުމުން، اللهُ سُبحَانَهُ وَتَعَالَى މި އާޔަތް ބާވައިލެއްވި ކަމުގައި ރިވާވެގެން ވެއެވެ.[201] ","[200] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[201] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(23) އޭ މުއުމިނުންނޭވެ! ތިޔަބައިމީހުންގެ މައިންނާ އަދި ނަސަބުގެ ގޮތުން ކިތަންމެ ދުރަށްދިޔަ ކަމުގައި ވިއަސް، ބަފައިފުށާއި މައިފުށުގެ މާމައިންނާ ކާވެނިކުރުން، ތިޔަބައިމީހުންނަށް ޙަރާމްކުރެއްވުނެވެ. އަދި ތިޔަބައިމީހުންގެ އަންހެންދަރީންނާ އަދި ނަސަބުގެ ގޮތުން ކިތަންމެ ދުރަށްދިޔަ ކަމުގައި ވިއަސް، ތިޔަބައިމީހުންގެ ދަރީންގެ އަންހެންދަރީންނާ ކާވެނިކުރުން، ތިޔަބައިމީހުންނަށް ޙަރާމްކުރެއްވުނެވެ. އަދި އެއްބަނޑު އެއްބަފާ އުޚްތުންނާއި، އެއްބަފާ އުޚްތުންނާއި، އެއްބަނޑު އުޚްތުންނާއި، ބަފައިފުށުގެ ބޮޑުދައިތައިންނާއި، މައިފުށުގެ ބޮޑުދައިތައިންނާ ކާވެނިކުރުން، ތިޔަބައިމީހުންނަށް ޙަރާމްކުރެއްވުނެވެ.\nބަފައިފުށުގެ ބޮޑުދައިތައިންނަކީ، ބައްޕަގެ އުޚްތުންނާއި ކާފަގެ އުޚްތުންނެވެ. އެއީ، ނަސަބުގެ ގޮތުން އެ ކަނބަލުން ކިތަންމެ ދުރަށްދިޔަ ކަމުގައި ވިއަސް މެއެވެ. މައިފުށުގެ ބޮޑުދައިތައިންނަކީ، މަންމަގެ އުޚްތުންނާއި މާމަގެ އުޚްތުންނެވެ. އެއީ، ނަސަބުގެ ގޮތުން އެ ކަނބަލުން ކިތަންމެ ދުރަށް ދިޔަ ކަމުގައި ވިއަސް މެއެވެ. އަދި އެއްބަނޑު އެއްބަފާ އަޚުންގެ އަންހެން ދަރީންނާއި، އެއްބަފާ އަޚުންގެ އަންހެން ދަރީންނާއި، އެއްބަނޑު އަޚުންގެ އަންހެން ދަރީންނާ އަދި ނަސަބުގެ ގޮތުން ކިތަންމެ ދުރަށް ދިޔަ ކަމުގައި ވިއަސް، އަޚުންގެ ދަރީންގެ އަންހެން ދަރީންނާ ކާވެނިކުރުން، ތިޔަބައިމިހުންނަށް ޙަރާމްކުރެއްވުނެވެ.\nއަދި އެއްބަނޑު އެއްބަފާ އުޚްތުންގެ އަންހެން ދަރީންނާއި، އެއްބަފާ އުޚްތުންގެ އަންހެން ދަރީންނާއި، އެއްބަނޑު އުޚްތުންގެ އަންހެން ދަރީންނާ އަދި ނަސަބުގެ ގޮތުން ކިތަންމެ ދުރަށް ދިޔަ ކަމުގައި ވިއަސް، އުޚްތުންގެ ދަރީންގެ އަންހެން ދަރީންނާ ކާވެނިކުރުން، ތިޔަބައިމީހުންނަށް ޙަރާމްކުރެއްވުނެވެ. އަދި ތިޔަބައިމީހުންގެ ކިރުމައިންނާއި، ކިރުގެ ގޮތުން ތިޔަބައިމީހުންގެ އުޚްތުންނާ ކާވެނިކުރުން، ތިޔަބައިމިހުންނަށް ޙަރާމްކުރެއްވުނެވެ.\nވީމާ، ކިރުބުއިމުގެ ސަބަބުން ކާވެނިކުރުން ޙަރާމްވުން ދެމިގެން ދާނީ ވެސް، ނަސަބުގެ ގޮތުން ކާވެނިކުރުން ޙަރާމްވުން ދެމިގެން ދާ ގޮތަށެވެ. އެ ކަން ބަޔާންކުރައްވައި،رَسُولُ اللهِ ﷺ ޙަދީޘުކުރެއްވިއެވެ. «يَحْرُمُ مِنَ الرَّضَاعَةِ مَا يَحْرُمُ مِنَ النَّسَبِ»[202] މާނައީ: ”ނަސަބުގެ ގޮތުން ކާވެނި ޙަރާމްވާ މީހުން، ކިރުގެ ގޮތުން ވެސް ކާވެނި ޙަރާމްވާނެއެވެ.“\nއަދި ތިޔަބައިމީހުންގެ އަނބީންގެ މައިންނާއި، ތިޔަބައިމީހުންގެ އަނބީންގެ ތެރެއިން އެ ކަނބަލުންނާ އެކު ތިޔަބައިމީހުން ރޭކޮށްފައިވާ އަނބީންގެ އަންހެން ދަރީންނާ ކާވެނިކުރުން ވެސް، ތިޔަބައިމީހުންނަށް ޙަރާމްކުރެއްވުނެވެ. އެއީ، ތިޔަބައިމީހުންގެ ބެލުމުގެ ދަށުގައި އެ ކުދީން ތިބިކަމުގައި ވިއަސް ނުވަތަ ތިޔަބައިމީހުންގެ ބެލުމުގެ ދަށުގައި އެ ކުދީން ނެތް ކަމުގައި ވިއަސް މެއެވެ.\nއެހެނެއްކަމަކު، ކާވެނިކުރުމަށް ފަހު އެ ކަނބަލުންނާ އެކު ރޭނުކޮށް ވަރިކޮށްފައިވާ އަނބީންގެ އަންހެން ދަރީންނާ ކާވެނިކުރުމަކުން، ތިޔަބައިމީހުންނަކަށް ކުށެއް އަދި ފާފައެއް ވިއަސް ނެތެވެ. އަދި ތިޔަބައިމީހުންގެ ބުރިކަށިތަކުން އުފަންވެފައިވާ ދަރީން ކާވެނިކުރި އަންހެނުންނާ ކާވެނިކުރުން ވެސް، ތިޔަބައިމިހުންނަށް ޙަރާމްކުރެއްވުނެވެ. އަދި ޖާހިލިއްޔަ ޒަމާނުގައި، ދެ އުޚްތުންނާ އިނދެ، އަނބީންގެ ގޮތުގައި އެ ދެ އުޚްތުން އެއްވަގުތެއްގައި ބައިތިއްބުމަކީ، ބައެއް މީހުން ކުރަމުން އައި ކަމެކެވެ.\nނަމަވެސް، މި ޙުކުމްތައް ބާވައިލެއްވުމަށް ފަހު، ނަސަބުގެ ގޮތުން ވިއަސް އަދި ކިރުގެ ގޮތުން ވިއަސް ދެ އުޚްތުންނާ އިނދެ، އަނބީންގެ ގޮތުގައި އެ ދެ އުޚްތުން އެއް ވަގުތެއްގައި ބައިތިއްބުން، ތިޔަބައިމީހުންނަށް ޙަރާމްކުރެއްވުނެވެ. އަދި މި ޙުކުމް ބާވައިލެއްވުމުގެ ކުރީގައި، ތިޔަބައިމީހުން އެ ގޮތަށް ދެ އުޚްތުންނާ އިނދެގެން އުޅުނުކަމުގައި ވިއަސް، އެ ކަން އެ ވަނީ ފާއިތުވެ ގޮސްފައެވެ.ހަމަކަށަވަރުން، اللهُ سُبحَانَهُ وَتَعَالَىއީ، ތައުބާވާ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهއެވެ.\nއެހެންކަމުން، އެ إِلٰهُގެ އަޅުތަކުންނަށް ކުޅަދާނަނުވާ ފަދަ އެއްވެސް ކަމެއް ކުރުމުގެ ތަކުލީފު، އެބައިމީހުންނަކަށް އެ إِلٰهُ ނުޖައްސަވަތެވެ.[203] \nދަންނާށެވެ! ތިމާގެ އަނބިމީހާގެ ބައްޕަފަރާތުގެ ނުވަތަ މަންމަފަރާތުގެ ބޮޑުދައިތައާއި އަނބިމީހާއާއި، ދެ މީހުން، އަނބީންގެ ގޮތުގައި އެއް ވަގުތެއްގައި ބައިތިއްބުން ޙަރާމްކުރައްވައިފައިވާ ކަމުގައި الإِمَامُ الْبُخَارِيއާއި، الإِمَامُ مُسْلِمُ رَحِمَهُمَا اللَّهُ ރިވާކުރައްވައިފައި ވެއެވެ. «لاَ يُجْمَعُ بَيْنَ المَرْأَةِ وَعَمَّتِهَا، وَلاَ بَيْنَ المَرْأَةِ وَخَالَتِهَا»[204] މާނައީ: ”އަނބިމީހާގެ ބައްޕަ ފަރާތުގެ ބޮޑުދައިތައާއި އަނބިމީހާއާއި، އެ ދެ މީހުން، އަނބީންގެ ގޮތުގައި، އެއް ވަގުތެއްގައި ބައިތިއްބައިގެން ނުވާނެއެވެ. އަދިވެސް،އަނބިމީހާގެ މަންމަފަރާތުގެ ބޮޑުދައިތައާއި އަނބިމީހާއާއި، އެ ދެ މީހުން އަނބީންގެ ގޮތުގައި، އެއް ވަގުތެއްގައި ބައިތިއްބައިގެން ނުވާނެއެވެ.“\nދަންނާށެވެ! ޖާހިލިއްޔަ ޒަމާނުގައި، ޢަރަބީންގެ ބައެއް މީހުން އެބައިމީހުންގެ އަންހެން ދަރީންނާ ކާވެނިކޮށް އުޅުނެވެ. އެހެންކަމުން، އެ ފަދަ ކާވެނިތައްކުރުން މަނާކުރެއްވުމާ އެކު، ކާވެނިކުރުން ޙާރާމް މީހުން ބަޔާންކުރައްވައި، اللهُ سُبحَانَهُ وَتَعَالَى މި އާޔަތް ބާވައިލެއްވި ކަމުގައި ރިވާވެގެން ވެއެވެ.[205] އަދި ދަންނާށެވެ! ކާވެނި ހެޔޮނުވާ މީހުން ބަޔާންކުރައްވައި، الله سُبحَانَهُ وَتَعَالَى މި އާޔަތް ބާވައިލައްވައިފައިވާއިރު ވެސް، ތަހްޒީބުވެފައިވާ ކަމަށް ގިނަ ބަޔަކު ޤަބޫލުކުރާ މިއަދުގެ ދުނިޔޭގައި، މިނިވަންކަމުގެ ނަމުގައި ނުވަތަ އިންސާނީ ޙައްޤުގެ ނަމުގައި، ކާވެނިހެޔޮނުވާ މީހުންނާ އެކު ވެސް، ޖިންސީ ގުޅުންހިންގައެވެ.\nމިއީ، ޖާހިލިއްޔަ ޒަމާނުގައި، މީހުން ކޮށްއުޅުނު އެންމެ ވަޙުޝީ ކަންތައްތަކުގެ ތެރޭގައި ހިމެނޭ ކަމަކަށް ވުމާއެކު، މި ފަދަ ކަންކަމަށް އަރައިގަތުމާމެދު، الله سُبحَانَهُ وَتَعَالَىއަށް ބިރުވެތިވެ، އެ ފަދަ ކަންތައްތަކަށް އަރައިގަތުން ތިޔަބައިމީހުން ހުއްޓައިލާހުށިކަމެވެ! އަދި މި ފަދަ ކަންތައްތައް ހުއްޓުވަން މަސައްކަތްކުރުމަކީ، ކޮންމެ މުސްލިމެއްގެ މައްޗަށް އޮތް ނުހަނު ބޮޑު ވާޖިބެއް ވެސް މެއެވެ. އަދި މި ވާޖިބުކަން، ވެރީންނަށާއި ޙާކިމުންގެ މައްޗަށް ވަކީން ބޮޑުވެގެން ވެއެވެ.\nފަހެ، اللهُ سُبحَانَهُ وَتَعَالَى ދެއްވި ވާގިފުޅުން، ކީރިތި ޤުރްއާނުގެ ހަތަރުވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ سُبحَانَهُ وَتَعَالَى ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރުކޮށްދެއްވުން ވެސް މެއެވެ.\nوَصَلَّى اللهُ وَسَلَّمَ عَلَى سَيِّدِنَا وَمَوْلَانَا مُحَمَّدٍ وَعَلَى آلِهِ وَأَصْحَابِهِ وَمَنْ تَبِعَهُمْ بِإِحْسَانٍ إِلَى يَوْمِ الدِّينَ. وَالْحَمْدُ لِلَّهِ رَبِّ الْعَالَمِينَ.","[202] رَوَاهُ الْبُخَارِي وَمُسْلِمُ\n[203] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[204] رَوَاهُ الْبُخَارِي وَمُسْلِمُ\n[205] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(24) އަދި ތިޔަބައިމީހުންނަށް މިލްކުވެގެންވާ އަޅުއަންހެނުންނާއި، اللهُ سُبحَانَهُ وَتَعَالَىގެ މަގުގައިކުރެވޭ ޖިހާދުގައި ހައްޔަރުވުމުގެ ސަބަބުން، ތިޔަބައިމީހުންނަށް މިލްކުވާ އަންހެނުން ފިއަވައި، އެހެނިހެން އަންހެނުންގެ ތެރެއިން މީހުނާ އިނދެގެން ތިބި އަންހެނުންނާ ކާވެނިކުރުން ވެސް ތިޔަބައިމީހުންގެ މައްޗަށް ޙަރާމްވެގެން ވެއެވެ. ދަންނާށެވެ! އިސްވެދިޔަ އާޔަތްތަކާއި މި އާޔަތުގައި، އެ ބަޔަކާ ކާވެނިކުރުން، اللهُ سُبحَانَهُ وَتَعَالَى ތިޔަބައިމީހުންގެ މައްޗަށް ޙަރާމްކުރައްވައިފައިވާ އަންހެނުންނާ ކާވެނިކުރުމުގެ ޙުކުމްތަކަކީ، ތިޔަބައިމީހުން އެ ޙުކުމްތަކާ އެއްގޮތަށް ޢަމަލުކުރުމަށް ޓަކައި، އެ إِلٰهُ ކަނޑައަޅުއްވައި ލިއުއްވައިފައިވާ ޙުކުމްތަކެކެވެ.\nވީމާ، ފާޙިޝު ޢަމަލުތަކާއި ޒިނޭކުރުން ފަދަ ނުބައި ފާފަތަކުން ތިމާގެ ނަފްސު ރައްކާތެރިކޮށް ޢިއްފަތްތެރިވުމަށް ޓަކައި، ތިޔަބައިމީހުންގެ މުދަލުން ކާވެނީގެ ރަންދީގެން، ޝަރީޢަތުގައި ކަނޑައެޅިފައިވާ ޞައްޙަމަގުން، ބަޔާންވެދިޔަ އަންހެނުން ފިޔަވައި އެ ނޫން އަންހެނުންނާ ކާވެނިކުރުން ތިޔަބައިމީހުންނަށް ހުއްދަކުރެއްވިގެން ވެއެވެ. ފަހެ، އެ ކަނބަލުންގެ ތެރެއިން ތިޔަބައިމީހުން ކާވެނިކޮށް، އެ ކަމުގެ އުފައު އެބައެއްގެ ކިބައިން ތިޔަބައިމީހުން ލިބިގަތް ބަޔަކަށް، ރަނުގެ ގޮތުގައި އެ ކަނބަލުން ކަނޑައެޅި އެއްޗެއް ތިޔަބައިމީހުން އެ ކަނބަލުންނަށް ދޭށެވެ!\nއެހެނީ، އެ ރަނަކީ، އެ ކަނބަލުންނަށް ދިނުން ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ފަރުޟުކުރައްވައިފައިވާ އެއްޗެކެވެ. އަދި ކާވެނީގެ ރަން ކަނޑައެޅުމަށް ފަހު، އެ ރަނަށް އުނި އިތުރު ގެނައުމަށް ދެ ފަރާތުން އެއްބަސްވެއްޖެ ނަމަ، އެ އެއްބަސްވާ ގޮތެއްގެ މަތީން، އެ ރަނަށް އުނިއިތުރު ގެނައުމަކީ، ތިޔަބައިމީހުން ފާފަވެރިވާނޭ ކަމެއް ނޫނެވެ. އަދި ހަމަކަށަވަރުން، اللهُ سُبحَانَهُ وَتَعَالَىއީ، ޚަލްޤުތަކުންގެ ހުރިހައި ކަމެއް މޮޅަށް ދެނެވޮޑިގެންވާ، އެބައިމީހުންގެ އެއްވެސް ކަމެއް، އެ إِلٰهއަށް ސިއްރުވެ ވަންހަނާވެގެންނުވާ، إِلٰهއެވެ. އަދި ޝަރްޢުކުރައްވާ ކަންތައްތަކާއި، ތަދުބީރުކުރައްވާ ކަންތައްތަކުގައި، ޙިކުމަތްވަންތަ إِلٰهއެވެ.\nދަންނާށެވެ! ކާވެނިކުރުމަކާ ނުލައި ވެސް، އަޅު އަންހެނުންނާ އެއްދާންކުރުން މުސްލިމުންނަށް ހުއްދަވެގެން ވެއެވެ. ނަމަވެސް، އެ ފަދަ އަޅު އަންހެނުންނާ އެއްދާންކުރުން ހުއްދަވާހުށީ، އެބައިމީހުންގެ ޢިއްދަ ހަމަވުމުންނެވެ. މާބަނޑު އަންހެނަކު ނަމަ ވިހެއުމުންނެވެ. ޙައިޟުވާ އަންހެނަކު ނަމަ، އެއްފަހަރު ޙައިޟުވުމަށް ފަހު ލޭ އައުން ބަންދުވެ، ހިނައި ޠާހިރުވުމުންނެވެ. އެއީ، އެ އަންހެނާގެ ރަޙިމުގައި ދަރިއަކު އަށަގެންފައި ނުވާކަން އެނގުމަށް ޓަކައެވެ.[1] \nމި އާޔަތް ބާވައިލެއްވުނު ސަބަބު:\nދަންނާށެވެ! ޙުނައިނު ހަނގުރާމައިގެ ދުވަހު، أَوْطَاس މި ނަން ކިއުނު ތަނަކަށް، ކައު އިތުރު ރަސޫލާ ﷺ ލަޝްކަރެއް ފޮނުއްވިއެވެ. އަދި އެ ލަޝްކަރު ދަތުރުކޮށްފައި ގޮސް، އެ ތާނގައި ތިބި ދުޝްމަނުންގެ ބަޔަކާ ބައްދަލުކޮށް، ހަނގުރާމައިގެ މައިދާނުގައި އެބައިމީހުން ބަލިކޮށް، އެބައިމީހުންގެ ބައެއް އަންހެނުން ހައްޔަރުކޮށްގެން ގެނައެވެ.\nއަދި އެ ލަޝްކަރުގެ މީހުންގެ އަތްދަށުވެ، ހައްޔަރުވި އަންހެނުންނަކީ، މުޝްރިކުންގެ ތެރެއިން ބަޔަކު މީހުންގެ އަނބީން ކަމުގައި ވުމާ އެކު، އެ ފަދަ ބައެއްގެ ގާތަށް ވަޑައިގަތުމާމެދު، ކައު އިތުރު ރަސޫލާގެ ބައެއް އަޞްޙާބުންގެ ހިތްޕުޅު ހަމަނުޖެހުނެވެ. ދެން، رَسُولُ اللهُ ﷺގެ އަރިހުގައި އެ ވާހަކަ ދެންނެވުމުން، އެ ކަމާ ގުޅިގެން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[2] \nދަންނާށެވެ! أَوْطَاسއަކީ، ހަވާޒިނު ވަންހައިގެ މީހުން ވަޒަންވެރިވެ އުޅުނު ހިސާބުގަނޑުގައި ޠާއިފުގެ ކައިރީގައި އޮންނަ ވާދީއެކެވެ.","[1] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[2] صَحِيحُ الْإِمَامِ مُسْلِمٍ"],["(25) އޭ މުސްލިމު ފިރިހެނުންނޭވެ! މުއުމިނު އަންހެނުންގެ ތެރެއިން މިނިވަން އަންހެނަކާ ކާވެނި ކުރުމަށް ޓަކައި ދޭންޖެހޭ ކާވެނީގެ ރަންދިނުމުގެ ތަނަވަސްކަން ތިޔަބައިމީހުންގެ ތެރެއިން މީހަކަށް ލިބިފައި ނުވާ ނަމަ، ފަހެ، ތިޔަބައިމީހުންގެ ތެރެއިން ކޮންމެވެސް އެހެން މުސްލިމެއްގެ މިލްކުގައިވާ މުއުމިނު އަޅު އަންހެނަކާ ކާވެނިކުރުމަކީ، ތިޔަބައިމީހުންނަށް ހުއްދަކަމެކެވެ.\nއަދި، اللهُ سُبحَانَهُ وَتَعَالَىއީ، ތިޔަބައިމީހުންގެ ކިބައިގައިހުރި އީމާންކަމުގެ ޙަޤީޤަތާއި، ތިޔަބައިމީހުންގެ އެތެރެފުށުގެ ޙާލަތު ވެސް، މޮޅަށް ދެނެވޮޑިގެންވާ إِلٰهއެވެ. ފަހެ، ދީނީގޮތުން ބަލާއިރު އެ އަޅު އަންހެނުންނަކީ ވެސް، އިންސާނިއްޔަވަންތަކަމާއި ދީނުގެ ގޮތުން ހަމަ ތިޔަބައިމީހުންފަދަ ބައެކެވެ. ވުމާއެކު، އެހެން މުސްލިމެއްގެ މިލްކުގައިވާ މުއުމިނު އަޅު އަންހެނަކާ ކާވެނިކުރަނީ ނަމަ، އެ ކަނބަލުންގެ ސާހިބުންގެ ރުހުމާއި ހުއްދައާ އެކު، ތިޔަބައިމީހުން އެ ކަނބަލުންނާ ކާވެނިކުރާށެވެ!\nއަދި އެ ކަނބަލުންނާ ކާވެނިކުރުމަކީ ދަށުދަރަޖައިގެ ކަމެއް ކަމުގައި ބަލައި އެ ކަމުން ދުރުހެލިނުވެ، އެ ކަނބަލުން ކިޔާފައިވާ ކާވެނީގެ ރަން، ދެ ފަރާތުން އެއްބަސްވާ ގޮތެއްގެ މަތީން ހިތުން ރުހުމުން ހެޔޮ ގޮތުގައި އެ ކަނބަލުންނަށް ދޭށެވެ! ނަމަވެސް، މުއުމިނު އަޅު އަންހެނުންނާ ކާވެނިކުރާއިރު، އެ ކަނބަލުންނަކީ ފައުޅުގައި ޒިނޭނުކުރާ އަދި ސިއްރުގޮތުގައި ވަގު ފިރީން ނުގެންގުޅޭ ޢިއްފަތްތެރި އަންހެނުން ކަމުގައި ވާންވާނެއެވެ. ފަހެ، އީމާންވެގެން ތިބި އަޅުއަންހެނުންނާ ކާވެނިކޮށް، ކާވެނީގެ ރައްކައުތެރިކަން ލިބިގަތުމަށްފަހު ޒިނޭކޮށްފި ނަމަ، އެބައިމީހުންނަށް ކަނޑައެޅިގެންވާ ޙައްދަކީ، މިނިވަން އަންހެނުންގެ މައްޗަށް ކަނޑައެޅިފައިވާ ޙައްދުގެ ދެބައިކުޅަ އެއްބައެވެ. އެއީ، ފަންސާސް އެތިފަހަރުން ޙައްދުޖެހުމެވެ.\nބަޔާންވެދިޔަ ގޮތުގެ މަތީން މުއުމިނު އަޅު އަންހެނުންނާ ކާވެނިކުރުމުގެ ހުއްދަ ދެއްވައިފައި ވަނީ، މިނިވަން އަންހެނުންނާ ކާވެނިކުރެވޭފަދަ ތަނަވަސްކަން ލިބިފައި ނުވާ އަދި ކާވެނީގެ ރައްކައުތެރިކަން ލިބިނުގެންފި ނަމަ، ޒިނޭގެ ފާފައަށް އަރައިގަނެވިދާނޭ ކަމުގެ ބިރު ހީވެއްޖެ މީހަކަށެވެ.\nއަދި ފާޙިޝު ޢަމަލަކަށް އަރައިނުގަނެ ކެތްތެރިވެ، ޢިއްފަތްތެރިކަންމަތީ ދެމިހުރެވޭ ނަމަ، އަޅު އަންހެނުންނާ ކާވެނިނުކޮށް ތިބުން ތިޔަބައިމީހުންނަށް ހެޔޮކަން ބޮޑެވެ. އެއީ، އަޅު އަންހެނުންނާ އިނދެގެން ތިޔަބައިމީހުންނަށް ލިބޭ ދަރީން އަޅުންނަށް ވެދާނޭ ކަމަށް ޓަކައެވެ. އަދި، اللهُ سُبحَانَهُ وَتَعَالَىއީ، އަޅުތަކުންގެ ފާފަ ގިނަގިނައިން ފުއްސަވާ، އޯގާވަންތަ ރަޙީމުވަންތަ إِلٰهއެވެ. ދަންނާށެވެ! މިނިވަން އަންހެނަކާ ކާވެނިކުރުމަށް ނުކުޅެދިއްޖެ ނަމަ، އަޅު އަންހެނަކާ ކާވެނިކުރުމުގެ ހުއްދަދެއްވިކަމީ، اللهُ سُبحَانَهُ وَتَعَالَى ތިޔަބައިމީހުންނަށް ލެއްވި ނުހަނު ބޮޑު ރަޙްމަތެކެވެ.[3] \nދަންނާށެވެ! މި އާޔަތުގައި ބަޔާންކުރައްވައިފައި މި ވަނީ، އަޅު އަންހެނުންނާ އިނުމުގެ ވާހަކައާއި، ޒިނޭކުރާ އަޅު އަންހެނުންނަށް ދިނުމަށް އިސްލާމް ދީނުގައި ކަނޑައަޅުއްވައިފައިވާ ޢުޤޫބާތުގެ ވާހަކައެވެ.","[3] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(26) އޭ މުއުމިނުންނޭވެ! اللهُ سُبحَانَهُ وَتَعَالَى އެދިވޮޑިގަންނަވަނީ، ތިޔަބައިމީހުންނަށް ޓަކައި މި ޙުކުމްތައް ޝަރްޢުކުރައްވައި، ދީނުގެ އިންތަކާ އަދި ދުނިޔެއާއި އާޚިރަތުގައި ތިޔަބައިމީހުންނަށް މަޞްލަޙަތުހުރި ގޮތް ތިޔަބައިމީހުންނަށް ބަޔާންކޮށްދެއްވުމަށެވެ. އަދި ޙަލާލުކުރެއްވުމާއި ޙަރާމްކުރެއްވުމުގައި، ތިޔަބައިމީހުންގެ ކުރީން އުޅުއްވި ނަބިއްޔުން ހިންގެވި މަގާއި، އެ ނަބިއްޔުންގެ ރިވެތި މާތް ސިޔަރަތު ތިޔަބައިމީހުންނަށް އަންގަވައި އެ މަގުތައް ތިޔަބައިމީހުންނަށް ދެއްކެވުމަށެވެ. އެއީ، އެ ނަބިއްޔުން ހިންގެވި މަގުން ތިޔަބައިމީހުން ވެސް ހިނގުމަށް ޓަކައެވެ.\nއަދި، اللهُ سُبحَانَهُ وَتَعَالَى އެދިވޮޑިގަންނަވަނީ، ތިޔަބައިމީހުން، އެ إِلٰهއަށް ކިޔަމަންތެރިވެ، އެ إِلٰهُގެ ޙަޟްރަތަށް ރުޖޫޢަވެ ތައުބާވުމުން، ތިޔަބައިމީހުންގެ ތައުބާ ޤަބޫލުކުރެއްވުމަށެވެ. އަދި، اللهُ سُبحَانَهُ وَتَعَالَىއީ، އެ إِلٰهُގެ ޚަލްޤުތަކުންނަށް މަޞްލަޙަތާއި ފައިދާހުރި ގޮތް، މޮޅަށް ދެނެވޮޑިގެންވާ إِلٰهއެވެ. ވުމާއެކު، އެބައިމީހުންނަށް ޓަކައި، އެ إِلٰهُ ޝަރްޢުކުރައްވަނީ އެބައިމީހުންނަށް ފައިދާއާއި މަޞްލަޙަތުހުރި ކަންތައްތަކެވެ. އަދި، اللهُ سُبحَانَهُ وَتَعَالَىއީ، އެބައިމީހުންނަށް ޓަކައި ޝަރްޢުކުރައްވާ ކަންތައްތަކާއި އެބައިމީހުންގެ ކަންތައްތައް ތަދްބީރުކުރެއްވުމުގައި، ޙިކްމަތްވަންތަ إِلٰهއެވެ.[4] \nދަންނާށެވެ! الْإِمَامُ أَحْمَدُ بْن الْحُسَيْنِ، أَبُو بَكْرٍ الْبَيْهَقِي ނަޤުލުކުރެއްވިއެވެ. ابْنُ عَبَّاسٍ رَضِيَ اللَّهُ عَنْهُمَا ވިދާޅުވެފައި ވެއެވެ. އިރުއަރައި އޮއްސޭހައި ކަންކަމާއި ތަކެއްޗަކަށްވުރެން، މި އުންމަތުގެ މީހުންގެ މައްޗަށް ހެޔޮކަން ބޮޑު އަށް އާޔަތެއް سُورَةُ النِّسَاءގައި ވެއެވެ. އޭގެ ތެރެއިން ފުރަތަމަ އާޔަތަކީ، އެ ސޫރަތުގެ 26 (ސައްބީސް) ވަނަ އާޔަތެވެ. ދެވަނަ އާޔަތާއި ތިންވަނަ އާޔަތަކީ، މި ސޫރަތުގެ 27 - 28 (ހަތާވީސް ވަނަ އާޔަތާއި އަށާވީސްވަނަ އާޔަތާ) މި ދެ އާޔަތެވެ. ހަތަރުވަނަ އާޔަތަކީ، އެ ސޫރަތުގެ 31 (އެއްތިރީސް) ވަނަ އާޔަތެވެ. ފަސްވަނަ އާޔަތަކީ، އެ ސޫރަތުގެ 40 (ސާޅީސް) ވަނަ އާޔަތެވެ. ހަވަނަ އާޔަތަކީ، އެ ސޫރަތުގެ 48 (ސާޅީސް އަށް) ވަނަ އާޔަތެވެ. ހަތްވަނަ އާޔަތަކީ، އެ ސޫރަތުގެ 110 (ސަތޭކަ ދިހަ) ވަނަ އާޔަތެވެ. އަށްވަނަ އާޔަތަކީ، އެ ސޫރަތުގެ 152 (ސަތޭކަ ފަންސާސް ދެ) ވަނަ އާޔަތެވެ.[5] ","[4] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[5] شُعَبُ الْإِيمَانِ لِلْإِمَامِ أَبِي بَكْرٍ الْبَيْهَقِي"],["(27) އަދި، اللهُ سُبحَانَهُ وَتَعَالَى އެދިވޮޑިގަންނަވަނީ، ތިޔަބައިމީހުންގެ ތައުބާ ޤަބޫލުކުރައްވައި، ތިޔަބައިމީހުންނަށް ކުރެވިފައިވާ ކުށްފާފަތައް ފުއްސެވުމަށެވެ. އަދި ދުނިޔޭގެ ލައްޛަތަށް އެދި، ހިތް އެދޭހައި ގޮތަކަށް އުޅެ، ހަވާ ނަފްސުގެ އެދުންތަކާ ތަބާވާ މީހުން އެދެނީ، ތިޔަބައިމީހުން އިސްލާމް ދީނާ ދުރަށް ގެންގޮސް، ޙައްޤުގެ މަގުން އެއްކިބާކޮށް، ބާޠިލުހައި ކަމެއްގެ ތެރެއަށް ތިޔަބައިމީހުން ވައްދައި، اللهُ سُبحَانَهُ وَتَعَالَى ނޫން ފަރާތްތަކަށް، ތިޔަބައިމީހުން ނުހަނު ބޮޑަށް ލެނބިގެން ދިޔުމަށެވެ.[6]","[6] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(28) އަދި، اللهُ سُبحَانَهُ وَتَعَالَى އެދިވޮޑިގަންނަވަނީ، އެ إِلٰهُގެ ދީނުގައި، އިސްލާމީ ޝަރީޢަތުގައި، އެ إِلٰهُ ކަނޑައެޅުއްވި ޙުކުމްތަކަކީ ތިޔަބައިމީހުންނަށް ލުއިފަސޭހަ ޙުކުމްތަކެއް ކަމުގައި ލެއްވުމަށެވެ. އަދި ތިޔަބައިމީހުންނަށް އަދާނުކުރެވޭ ފަދަ ބުރަތަކާއި އުނދަގޫތައް ތިޔަބައިމީހުންގެ މައްޗަށް ފަރްޟުކުރެއްވުމަކަށް ވެސް ނޫނެވެ. އެހެނީ، އިންސާނާ އުފެއްދެވުމުގައި އޭނާގެ ޠަބީޢަތުގައި ލެއްވިފައި ވަނީ، ހަވާ ނަފްސުގެ އެދުންތަކާއި ދުނިޔޭގެ ލައްޛަތުގެ ކުރިމަތީގައި ކެތްތެރިކަން ކުޑަ ބަލިކަށި މީހަކު ކަމުގައެވެ.[7]","[7] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(29) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ ތެރެއިން އެއްބަޔަކު، އަނެއް ބައެއްގެ މުދައު ފޭރިގަނެ ވަގަށްނަގައި އަދި ރިޝްވަތުގެ ގޮތުގައްޔާއި އެ ނޫން ވެސް، ބާޠިލު ގޮތްގޮތަށް އަތުލައި، އެ ފަދަ ތަކެތި، ތިޔަބައިމީހުން ކައި ނޫޅޭށެވެ! އެހެނީ، ޙައްޤަކާ ނުލައި، ބާޠިލު ގޮތްގޮތަށް ލިބޭ އެއްވެސް އެއްޗެއް ތިޔަބައިމީހުންނަށް ޙަލާލުވެގެނެއް ނުވެއެވެ. ނަމަވެސް، އިސްލާމީ ޝަރީޢަތް ހުއްދަކުރާ ގޮތުގެ މަތީން، ދެ ފަރާތުގެ ރުހުމާ އެކު ކުރާ ވިޔާފާރީގެ ތެރެއިން ލިބޭ ތަކެއްޗާއި، ޙަލާލު މަސައްކަތުން ލިބޭ މުދައު ބޭނުންކޮށް، އެ ފަދަ ތަކެތި ކެއުން ތިޔަބައިމީހުންނަށް ޙަލާލުވެގެންވެއެވެ.\nއަދި ތިޔަބައިމީހުންގެ ތެރެއިން އެއްބަޔަކު، އަނެއް ބަޔަކު ޤަތުލުނުކުރާށެވެ! އަދި އަމިއްލައަށް މަރު ވެސް ނުވާށެވެ! އަދި އެ ފަދަ ބޮޑެތި ފާފަތައްކޮށް، اللهُ سُبحَانَهُ وَتَعَالَىއަށް އުރެދި، އެ إِلٰهُ ޙަރާމްކުރެއްވި ކަންތައްތަކަށް އަރައިގަނެ، ތިޔަބައިމީހުންގެ ނަފްސުތައް ހަލާކުގެތެރެއަށް އެއްލައިނުލާށެވެ! ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، ތިޔަބައިމީހުންގެ މައްޗަށް، ނުހަނު އޯގާވަންތަ ރަޙީމުވަންތަ إِلٰهُ ކަމުގައެވެ.\nދަންނާށެވެ! ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ބަހައްޓަވާ އޯގާވަންތަކަމުގެ ބޮޑުކަމުން، ތިޔަބައިމީހުންގެ ލެއާއި، މުދަލާއި، އަބުރު ރައްކައުތެރިކޮށްދެއްވައި، ޙައްޤަކާ ނުލައި މީހުން މެރުމާއި، އަމިއްލައަށް މަރުވުމާއި، އަނެކުންގެ އަބުރަށް އަރައިގަތުން، ތިޔަބައިމީހުންގެ މައްޗަށް ޙަރާމްކުރެއްވިއެވެ. އަދި އިސްލާމް ދީނުގައި އައިސްފައިވާ އަމުރުތަކާއި ނަހީތަކުން ބަޔާންވެ އެނގެނީ، اللهُ سُبحَانَهُ وَتَعَالَىގެ އަޅުތަކުންގެ މައްޗަށް، އެ إِلٰهُ ނުހަނު އޯގާވަންތަވެވޮޑިގެންވާ ކަމެވެ.[8] ","[8] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(30) އަދި، اللهُ سُبحَانَهُ وَتَعَالَى ނަހީކުރެއްވި ކަންތައްތަކަށް އަރައިގަނެ، ޙަރާމް ގޮތްގޮތަށް މުދައު ހޯދުމަށް ޓަކައި، ޓެކުމާއި، ވައްކަންކުރުމާއި، ފޭރުންފަދަ އަނިޔާވެރި ޢަމަލުތައްކޮށް، އެ إِلٰهُ ކަނޑައަޅުއްވައިފައިވާ ޝަރްޢީ އިންތައް ފަހަނައަޅައިދާ މީހާ ދަންނާށެވެ! ފަހެ ހަމަކަށަވަރުން، ތިމަން إِلٰهُ، އެ މީހަކު ނަރަކައަށް ވައްދަވައި އެ ތާނގައި އަންދަވާހުށީމެވެ. އަދި އެ ފަދަ މީހުންނަށް ނަރަކައިގެ ޢަޛާބުދެއްވުމަކީ، اللهُ سُبحَانَهُ وَتَعَالَىއަށް ނުހަނު ލުއިފަސޭހަ އަދި އެހައިމެ ކުޑަ ކަމެކެވެ. އެހެނީ ހަމަކަށަވަރުން، اللهُ سُبحَانَهُ وَتَعَالَىއީ، ކޮންމެ ކަމެއް ކުރެއްވުމަށް ކުޅަދުންވަންތަ إِلٰهއެވެ.[9]","[9] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(31) އޭ މުއުމިނުންނޭވެ! اللهُ سُبحَانَهُ وَتَعَالَىއާ އެއްވެސް އެއްޗެއް ބައިވެރިކޮށް ޝަރީކުކުރުމާއި، މައިންބަފައިންނަށް ނުކިޔަމަންތެރިވުމާއި، ޙައްޤަކާ ނުލައި މީހުން މެރުމާއި، އަމިއްލައަށް މަރުވުމާއި، ރިބާގެ މުޢަމަލާތުކޮށްގެން ލިބޭ ތަކެތީގެ ބޭނުންހިފައި، އެ ފަދަ ތަކެތި ކައިބޮއިހެދުން ފަދަ ބޮޑެތި ފާފަތަކުން ތިޔަބައިމީހުން ދުރުވެ ރައްކައުތެރިވެއްޖެ ނަމަ ދަންނާށެވެ! ތިޔަބައިމިހުންނަށް ކުރެވިފައިވާ ކުދި ފާފަތައް، ތިމަން إِلٰهُ ތިޔަބައިމީހުންނަށް ފުއްސަވައިދެއްވާހުށީމެވެ. އަދި ނިޢުމަތްތަކުން ފުރިގެންވާ ނުހަނު މާތް ސުވަރުގެއަށް ތިޔަބައިމީހުން ވައްދަވައި، އެ ތާނގެ އުފަލާއި އަރާމު، ތިޔަބައިމީހުންނަށް، ތިމަން إِلٰهُ ދެއްވާހުށީމެވެ.[10]\nދަންނާށެވެ! ފާފަތަކުގެ ތެރޭގައި ބޮޑެތި ފާފަތަކާއި ކުދި ފާފަތައް ހުންނަކަން މި އާޔަތުން އެނގެއެވެ. އަދި ބޮޑެތި ފާފަތަކުން ދުރުވެވޭ ނަމަ، ކުދި ފާފަތައް ފުއްސަވާނޭ ކަން ވެސް މި އާޔަތުން އެނގެއެވެ. ނަމަވެސް، ކުދިފާފަތައް ފުއްސަވާނީ، ފަރްޟުކަންތައްތައް ހަމައަށް ބަރާބަރަށް އަދާކުރާނަމައެވެ. رَسُولُ اللهِ ﷺ ޙަދީޘުކުރައްވައިފައި ވެއެވެ. «الصَّلَوَاتُ الخَمْسُ، وَالجُمُعَةُ إِلَى الجُمُعَةِ، كَفَّارَةٌ لِمَا بَيْنَهُنَّ، مَا لَمْ تُغْشَ الكَبَائِرُ»[12] މާނައީ: ”ފަރްޟު ފަސް ނަމާދަށް ބަލާއިރު، އެއް ނަމާދުން އަނެއް ނަމަދާ ދެމެދު އަދި ހުކުރު ނަމާދަށް ބަލާއިރު، އެއް ހުކުރުން އަނެއް ހުކުރާ ދެމެދު، ބޮޑެތި ފާފަތަކަށް އަރައިނުގަންނަ ކަމުގައި ވާނަމަ، އެ ނަމާދުތަކަކީ، އެ ދެމެދުގައި ކުރެވޭ ކުދި ފާފަތަކުގެ ކައްފާރާއެކެވެ.“[11] \nފަހެ، ބޮޑެތި ބައެއް ފާފަތަކާ ބެހޭ ގޮތުން، رَسُولُ الله ﷺ ޙަދީޘުކުރެއްވިއެވެ. «اجْتَنِبُوا السَّبْعَ المُوبِقَاتِ»، قَالُوا: يَا رَسُولَ اللهُ وَمَا هُنَّ؟ قَالَ: «الشِّرْكُ بِاللهُ، وَالسِّحْرُ، وَقَتْلُ النَّفْسِ الَّتِي حَرَّمَ اللهُ إِلَّا بِالحَقِّ، وَأَكْلُ الرِّبَا، وَأَكْلُ مَالِ اليَتِيمِ، وَالتَّوَلِّي يَوْمَ الزَّحْفِ، وَقَذْفُ المُحْصَنَاتِ المُؤْمِنَاتِ الغَافِلَاتِ» މާނައީ: ”ހަލާކުކޮށްފަނިވި ހަތް ފާފައަކުން ތިޔަބައިމީހުން ދުރުހެލިވާށެވެ!“ މި ފަދައިން ޙަދީޘުކުރެއްވުމުން އަޞްޙާބުން ދެންނެވިއެވެ. އެއީ، ކޮން ކަންތައްތަކެއްތޯއެވެ؟ ޙަދީޘުކުރެއްވިއެވެ. އެ ކަންތައްތަކުގެ ތެރޭގައި، اللهُ سُبحَانَهُ وَتَعَالَىއަށް ޝިރްކުރުމާއި، ސިޙުރުހެދުމާއި، اللهُ سُبحَانَهُ وَتَعَالَى މެރުން ޙަރާމްކުރައްވައިފައިވާ ނަފްސެއް ޙައްޤަކާ ނުލައި މެރުމާއި، ރިބާ ކެއުމާއި، ރިބާގެ މުޢާމަލާތުކުރުމާއި، ޔަތީމުންގެ މުދައު ޙައްޤު ނޫން ގޮތްގޮތަށް ކެއުމެވެ.\nއަދިި ހަނގުރާމައިގެ ވަގުތު، ހަނގުރާމައިގެ މައިދާނަށް ފުރަގަސްދީ ފިލާންދުވުމާއި، ޢިއްފަތްތެރި އަބުރުވެރި އަންހެނުންގެ އަބުރާބެހި ޤަޛްފުކުރުމެވެ.[13] \nއަދި ބަޔާންވެދިޔަ ފާފަތަކުގެ އިތުރަށް، މައިން ބަފައިންނަށް ނުކިޔަމަންތެރިވެ، އެބައިމީހުންނާމެދު އިހާނާތްތެރިކޮށް ކަންތައްތައްކުރުމާއި، ދޮގު ބުހުތާން ވާހަކަދެއްކުމާއި، ދޮގުހެކިދިނުމަކީ ވެސް، ބޮޑެތި ފާފަތަކުގެ ތެރޭގައި ހިމެނޭ ކަންކަމެވެ. رَسُولُ الله ﷺ ޙަދީޘުކުރެއްވިއެވެ. «أَلَا أُنَبِّئُكُمْ بِأَكْبَرِ الْكَبَائِرِ» قَالُوا: بَلَى يَا رَسُولَ اللهُ، قَالَ: «الْإِشْرَاكُ بِاللهُ، وَعُقُوقُ الوَالِدَيْنِ» وَكَانَ مُتَّكِئًا فَجَلَسَ، فَقَالَ: «أَلَا وَقَوْلُ الزُّورِ وَشَهَادَةُ الزُّورِ» فَمَا زَالَ يُكَرِّرُهَا حَتَّى قُلْنَا لَيْتَهُ سَكَتَ.[14] މާނައީ: ”އެންމެ ބޮޑެތި ފާފަތަކަކީ ކޮބައިކަން، ތިމަން ރަސޫލާ ތިޔަ އަޞްޙާބުންނަށް ވިދާޅުވެދެއްވަންހެއްޔެވެ؟“ މި ފަދައިން ޙަދީޘުކުރެއްވުމުން އަޞްޙާބުން ދެންނެވިއެވެ.\n”ވިދާޅުވެދެއްވާށެވެ! އޭ اللهُގެ ރަސޫލާއެވެ.“ ޙަދީޘުކުރެއްވިއެވެ. ”އެއީ، اللهއަށް ޝިރްކުކުރުމާއި، މައިންބަފައިންނަށް ނުކިޔަމަންތެރިވުމެވެ.“ މި ފަދައިން ޙަދީޘުކުރެއްވިއިރު، އެ ރަސޫލާ އިންނެވީ، އެއްޗެއްގައި ނުވަތަ ތަނެއްގައި ލެނގިވަޑައިގެންނެވެ. ދެން، ރަނގަޅަށް ސީދާވެވަޑައިގެން އިށީނދެވަޑައިގެންނެވުމަށް ފަހު ޙަދީޘުކުރެއްވިއެވެ. ”ދަންނާށެވެ! އަދި ބުހުތާން ދޮގުވާހަކަދެއްކުމެވެ. އަދި ދޮގުހެކިދިނުމެވެ.“ އަދި ކައު އިތުރު ރަސޫލާގެ މި ބަސްފުޅު ހުއްޓަވައިނުލައްވައި ތަކުރާރުކުރައްވަމުން ގެންދެވިއެވެ.\nއެއީ، އެ ކަމުގެ ސަބަބުން، ކައު އިތުރު ރަސޫލާއަށް އުނދަގޫފުޅެއް ވެދާނޭ ކަމަށް ޓަކައި، ދެން، އެ ބަސްފުޅު ވިދާޅުވުން ހުއްޓަވައިލައްވާނޭ ނަމަ ކޮންފަދަހެއްޔެވެ. މި ފަދައިން ތިމަންމެން ހިތައިފުމަށް ދާނދެންނެވެ. އަދި ހަމަ އެހެންމެ، މަގުފޭރުމާއި، ވައްކަންކުރުމާއި، ޒިނޭކުރުމާއި، އެއްޖިންސުން ގުޅުން ހިންގުމާއި، ރާބުއިމާއި، ހަރާދުކިޔައިގެން ކުޅޭ ކުޅިވަރުތައް ކުޅުމަކީ ވެސް ބޮޑެތި ފާފަތަކެވެ. އަދި މީގެ އިތުރަށް، ޚިޔާނާތްތެރިވުމާއި، މަކަރުހެދުމާ އަދި މި ނޫން ކިތަންމެ ކަންތައްތަކެއް ބޮޑެތި ފާފަތަކުގެ ތެރޭގައި ހިމެނެއެވެ. ކޮންމެއަކަސް، ބޮޑު ފާފަޔަކީ، އެ ކަމެއް ކުރުމުން، އެ ކަންކުރާ މީހެއްގެ މައްޗަށް، ނަރަކަ ޙައްޤުވާނޭ ކަން، ނުވަތަ އެ މީހެއްގެ މައްޗަށް، اللهُ سُبحَانَهُ وَتَعَالَىގެ ކޯފާ ޙައްޤުވާނޭ ކަން، ނުވަތަ ލަޢުނަތްލައްވައި ރަޙްމަތުން ބޭރުކުރައްވާނޭ ކަން ނުވަތަ ޢަޛާބުދެއްވާނޭ ކަން އަންގަވައި، އެ ފާފަޔަކާމެދު، اللهُ سُبحَانَهُ وَتَعَالَىގެ ޙަޟްރަތުން ވަޢީދުގެ ބަސްފުޅު އައިސްފައިވާ ކޮންމެ ފާފައެކެވެ.[15] \nالْإِمَامُ مَعْمَرُ بْن أَبِي عَمْرُو رَاشِدُ الْأَزَدِي ރިވާކުރެއްވިއެވެ. قِيلَ لِابْنِ عَبَّاسٍ: «الْكَبَائِرُ سَبْعٌ؟» قَالَ: «هِيَ إِلَى السَّبْعِينَ أَقْرَبُ» މާނައީ: ابْنُ عَبَّاسٍ رَضِيَ اللَّهُ عَنْهُمَاގެ އަރިހުގައި ދެންނެވުނެވެ. ”ބޮޑެތި ފާފަތަކުގެ ޢަދަދު ހަތެއްތޯއެވެ؟“ ابْنُ عَبَّاس ވިދާޅުވިއެވެ. ”ބޮޑެތި ފާފަތަކުގެ ޢަދަދު، ހަތްދިހައާ ހަމައަށް ފޯރުން ގާތްކަން ބޮޑެވެ.“[16] ","[10] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[12] صَحِيحُ الْإمَامِ مُسْلِمٍ\n[11] الْجَامِعُ لأِحْكَامِ الْقُرْآنِ لِلْإمَامِ الْقُرْطُبِي\n[13] صَحِيحُ الْجَامِعِ لِلْإمَامِ الْبُخَارِي وَصَحِيحُ الْإمَامِ مُسْلِمٍ\n[14] صَحِيحُ الْجَامِعِ لِلْإمَامِ الْبُخَارِي وَصَحِيحُ الْإمَامِ مُسْلِمٍ\n[15] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي\n[16] الْمُصَنَّفُ لِلْإمَامِ عَبْدِ الرَّزَّاق"],["(32) އަދި، اللهُ سُبحَانَهُ وَتَعَالَىގެ ދަރުމަވަންތަވެރިކަމުން، ތިޔަބައިމީހުންގެ ތެރެއިން އެއްބަޔަކަށް ގިނަގުނަ ނިޢުމަތްތައް ދެއްވައި، ރިޒްޤު ތަނަވަސްކުރައްވައި، މަތިވެރިކުރެއްވުމުން، އެ ކަމާމެދު އެ ބަޔަކަށް ޙަސަދަލައި، އެ ނިޢުމަތްތަކުން އެ ބަޔަކު މަޙްރޫމުކުރައްވައި، ތިމާއަށް އެ ނިޢުމަތްތައް ލިބިދެއްވުމަށް ނޭދޭށެވެ! އަދި އެ ކަމަށް އުންމީދު ވެސް ނުކުރާށެވެ! އެހެނީ ހަމަކަށަވަރުން، ފިރިހެނުންނަށް ވެސް އެބައިމީހުން ކުޅަ ޢަމަލަކާ އެކަށޭނަ ދަރުމައާއި ޘަވާބު، اللهُ سُبحَانَهُ وَتَعَالَى އެބައިމީހުންނަށް ޓަކައި ކަނޑައަޅުއްވައިފައި ވެއެވެ. އަދި އަންހެނުންނަށް ވެސް އެބައިމީހުން ކުޅަ ޢަމަލަކާ އެކަށޭނަ ދަރުމައާއި ޘަވާބު، اللهُ سُبحَانَهُ وَتَعَالَى އެބައިމީހުންނަށް ޓަކައި ކަނޑައަޅުއްވައިފައި ވެއެވެ.\nއަދި ބަޔަކަށް ދެއްވައިފައިވާ ނިޢުމަތްތަކާމެދު އެ ބަޔަކާ ޙަސަދަވެރިވުމުގެ ބަދަލުގައި، ގިނަގުނަ ނިޢްމަތްތައް ދެއްވާ ދީލަތިވަންތަ اللهُ سُبحَانَهُ وَتَعَالَىގެ ދަރުމަވަންތަކަމުން ތިމަންމެންނަށް ވެސް ދެއްވުމަށް އެދި، އެ إِلٰهއަށް ދަންނަވާށެވެ! ހަމަކަށަވަރުން، اللهُ سُبحَانَهُ وَتَعَالَىއީ، ކޮންމެ ކަމެއް މޮޅަށް ދެނެވޮޑިގެންވާ إِلٰهއެވެ. އަދި، اللهُ سُبحَانَهُ وَتَعَالَىއީ، އެ إِلٰهُގެ ދަރުމަވަންތަކަމުން އަޅުތަކުންނަށް ބައްސަވައިދެއްވުމުގައި، އެބައިމީހުންނަށް އެންމެ ފައިދާހުރި އެންމެ މޮޅު ގޮތް، މޮޅަށް ދެނެވޮޑިގެންވާ إِلٰهއެވެ.[17] \nމި އާޔަތް ބާވައިލެއްވި ސަބަބު:\nމި އާޔަތް ބާވައިލެއްވުނު ސަބަބެއް ކަމުގައި ރިވާވެފައި ވެއެވެ. ފިރިހެނުން އެދޭ ކަމުގައިވީ، އެބައިމީހުންނަށް ވާރުތަ މުދަލުން ދެބައި ލިބޭ ފަދައިން، ހެޔޮ ކަންތައްތަކަށް، ލިބޭ ޘަވާބު ވެސް، އެބައިމީހުންނަށް ދެ ގުނަ އިތުރުވުމަށެވެ.\nއަދި އަންހެނުން އެދޭ ކަމުގައިވީ، ފިރިހެނުންނެކޭ ވެސް އެއްފަދައިން ޖިހާދުގައި ބައިވެރިވެ، އެ ކަމުގެ ދަރުމައާއި ޘަވާބު ލިބުމަށެވެ. އަދި ވާރުތަ މުދަލުން، ފިރިހެނުންނާ އެއްވަރަށް ބައި ލިބުމަށެވެ. ވުމާއެކު، އަންހެނުން ވެސް އަދި ފިރިހެނުން ވެސް، އޭގެ ތެރެއިން އެއްބަޔަކަށް، اللهُ سُبحَانَهُ وَتَعَالَى ދެއްވައިފައިވާ އިމްތިޔާޒުތަކެއް ލިބުމަށް އަނެއް ބަޔަކު ބޭނުންވެގެން އުޅޭތީވެ، އެ ކަން ނަހީކުރައްވައި މި އާޔަތް ބާވައިލެއްވިއެވެ.[18] \nرَسُولُ اللهِ ﷺ ޙަދީޘުކުރެއްވިއެވެ. «لَا حَسَدَ إِلَّا في اثْنَتَيْنِ: رَجُلٌ آتَاهُ اللهُ مَالًا، فَسَلَّطَهُ عَلَى هَلَكَتِهِ فِي الْحَقّ، وَرَجُلٌ آتَاهُ اللهُ حِكْمَةً، فَهُوَ يَقْضِي بِهَا ويُعَلِّمُهَا».[19] މާނައީ: ”އެހެން މީހަކަށް ލިބިފައިވާ ނިޢުމަތެއް، ތިމާއަށް ވެސް ލިބުމަށް އެދުން ހުއްދަވެގެން ނުވެއެވެ. އެއީ ދެ ކަމެއްގައި މެނުވީއެވެ. ފުރަތަމައީ، އެ މީހަކަށް، اللهُ سُبحَانَهُ وَتَعَالَى މުދައުދެއްވުމުން، ޙައްޤު ގޮތުގައި، އެ މުދައު ހޭދަކުރާ މީހާއެވެ. އަދި ދެވަނައީ، އެ މީހަކަށް، اللهُ سُبحَانَهُ وَتَعَالَى ޢިލްމުވެރިކަމާއި ޙިކްމަތް ދެއްވުމުން، ހެޔޮ ގޮތުގައި އެ ކަންކަން ބޭނުންކޮށް، ދެބަސްވެފައިވާ މީސްތަކުންގެ މެދުގައި، އެ ޢިލްމުވެރިކަމާއި ޙިކްމަތާ އެއްގޮތަށް ފައިޞަލާކޮށް އުޅޭ މީހާއެވެ.“\nފަހެ، މި ޙަދީޘުން ދަލީލުލިބޭ ގޮތުގައި، މި ދެ ނިޢުމަތުންކުރެ ނިޢުމަތެއް، اللهُ سُبحَانَهُ وَتَعَالَى މީހަކަށް ދެއްވައިފައިވަނިކޮށް ފެނުމުން، އެ މީހެއްގެ ކިބައިން އެ ނިޢުމަތް ފިލައިދިއުމަކާ ނުލައި، ތިމާއަށް ވެސް އެ ކަން ލިބިދެއްވުމަށް އެދުމަކީ ހުއްދަ ކަމެކެވެ.\nއަދި ހަމަ އެހެންމެ، ނަބަވީ އެހެން ބަސްފުޅެއްގައި ވެއެވެ. «إنَّمَا الدُّنْيَا لِأرْبَعَةِ نَفَرٍ: عَبْدٍ رَزَقَهُ اللهُ مَالًا وَعِلمًا، فَهُوَ يَتَّقِي فِيهِ رَبَّهُ، وَيَصِلُ فِيهِ رَحِمَهُ، وَيَعْلَمُ لِلَّهِ فِيهِ حَقًّا، فَهَذَا بِأَفضَلِ المَنَازِلِ. وَعَبْدٍ رَزَقهُ اللهُ عِلْمًا، وَلَمْ يَرْزُقْهُ مَالًا، فَهُوَ صَادِقُ النِّيَّةِ، يَقُولُ: لَوْ أنَّ لِي مَالًا لَعَمِلتُ بِعَمَلِ فُلَانٍ، فَهُوَ بِنِيَّتِهِ، فَأَجْرُهُمَا سَوَاءٌ. وَعَبْدٍ رَزَقَهُ الله مَالًا، وَلَمَ يَرْزُقْهُ عِلْمًا، فَهُوَ يَخبطُ فِي مَالِهِ بِغَيرِ عِلْمٍ، لَا يَتَّقِي فِيهِ رَبَّهُ، وَلَا يَصِلُ فِيهِ رَحِمَهُ، وَلَا يَعْلَمُ لِلَّهِ فِيهِ حَقًّا، فَهَذَا بِأَخْبَثِ المَنَازِلِ. وَعَبْدٍ لَمْ يَرْزُقْهُ اللهُ مَالًا وَلَا عِلْمًا، فَهُوَ يَقُولُ: لَوْ أَنَّ لِي مَالًا لَعَمِلْتُ فِيهِ بِعَمَلِ فُلَانٍ، فَهُوَ بِنِيَّتِهِ، فَوِزْرُهُمَا سَوَاءٌ»[20] މާނައީ: ”ހަމަކަށަވަރުން، ދުނިޔެ ވަނީ ހަތަރު ބާވަތެއްގެ މީހުންނަށް ޓަކައެވެ.\nފުރަތަމައީ: އެ މީހަކަށް، اللهُ سُبحَانَهُ وَتَعَالَى މުދައުވެރިކަމާއި ޢިލްމުވެރިކަން ދެއްވި އަޅާއެވެ. ފަހެ، އޭނާއަށް، اللهُ سُبحَانَهُ وَتَعَالَى ދެއްވައިފައިވާ ޢިލްމުގެ އަލީގައި، އެ މުދަލާމެދުގައި، އޭނާގެ ވެރި إِلٰهއަށް އޭނާ ބިރުވެތިވެއެވެ. އަދި އެ މުދަލުން އޭނާގެ ގާތްތިމާގެ މީހުންގެ ޙައްޤުތައް އަދާކުރެއެވެ. އަދި އެ މުދަލުގައިވާ، اللهُގެ ޙައްޤު ދަނެގަނެ، މުދަލުގެ ޒަކާތް އަދާކޮށް، ޞަދަޤާތްދީ ހަދައެވެ. ފަހެ، އޭނާއީ، އެންމެ މަތިވެރި ދަރަޖައިގައިވާ މީހާއެވެ.\nދެވަނައީ: އެ މީހަކަށް، اللهُ سُبحَانَهُ وَتَعَالَى ޢިލްމުވެރިކަން ދެއްވި އަޅާއެވެ. ފަހެ، އޭނާ ވަނީ، އޭނާގެ ނިޔަތް ރަނގަޅު މީހަކު ކަމުގައެވެ. އޭނާ ބުނެއެވެ. ތިމަންނާއަށް މުދައު ލިބިފައި ވާނަމަ، އެ މުދަލުން އެވެނި މީހަކު ހޭދަކުރާ ފަދައިން، ހެޔޮކަމުގެ މަގުތަކުގައި ތިމަން ވެސް ހޭދަކުރާހުށީމެވެ. ފަހެ، އޭނާ ވަނީ، އޭނާ އެ ނިޔަތްގަތް ގޮތުގެ މަތީގައެވެ. ވުމާއެކު، ޢިލްމުވެރިކަމާއި މުދައުވެރިކަން ދެއްވި މީހާއާއި، އިލްމުވެރިކަން ދެއްވި ނަމަވެސް، މުދައުވެރިކަން ދެއްވައިފައި ނުވާ މީހާއާ ދެމީހުންނަށް ދެއްވާ ދަރުމައާއި ޘަވާބު ހަމަހަމަވެގެން ވެއެވެ.\nތިންވަނައީ: އެ މީހަކަށް، اللهُ سُبحَانَهُ وَتَعَالَى މުދައުވެރިކަން ދެއްވި އަޅާއެވެ. އޭނާއަކަށް ޢިލްމުވެރިކަމެއް ނުލިބެއެވެ. ފަހެ، އޭނާއަށް ޢިލްމުގެ އަލިކަމެއް ލިބިފައި ނެތުމާ އެކު، އެ މުދައު ހޯދުމުގައްޔާއި އެ މުދައު ހޭދަކުރުމުގައި، އޭނާ މަގުގެއްލިގެން ހިނގައިދެއެވެ. އަދި އެ މުދަލާމެދުގައި އޭނާގެ ވެރި إِلٰهއަށް ބިރުވެތިވުމެއް ވެސް އޭނާގެ ކިބައަކު ނޯވެއެވެ. އަދި އެ މުދަލުން އޭނާގެ ގާތްތިމާގެ މީހުންގެ ޙައްޤުތަކެއް އަދައެއް ނުކުރެއެވެ. އަދި އެ މުދަލުގައި، اللهُގެ ޙައްޤެއްވާ ކަމެއް ވެސް އޭނާ ނުދަނެއެވެ. އެހެންކަމުން، މުދަލުގެ ޒަކާތް އަދާކޮށް، ޞަދަޤާތްދީ އެއް ނޫޅެއެވެ. ފަހެ، އޭނާއީ، އެންމެ ނުބައި ދަރަޖައިގައިވާ މީހާއެވެ.\nހަތަރުވަނައީ: އެ މީހަކަށް، اللهُ سُبحَانَهُ وَتَعَالَى ޢިލްމުވެރިކަމެއް ވެސް އަދި މުދައުވެރިކަމެއް ވެސް ދެއްވައިފައި ނުވާ އަޅާއެވެ. އޭނާ ވަނީ، އޭނާގެ ނިޔަތް ރަނގަޅު ނޫން މީހަކު ކަމުގައެވެ. ފަހެ، އޭނާ ބުނެއެވެ. ”ތިމަންނާއަށް މުދައު ލިބިފައި ވާނަމަ، އެ މުދަލުން، އެވެނި މީހަކު ހޭދަކުރާ ފަދައިން، ތިމަން ވެސް ހޭދަކުރާހުށީމެވެ.“ ޢިލްމެއް ނެތުމުގެ ސަބަބުން، އޭނާގެ ނިޔަތުގައި ވަނީ، އޭނާގެ އަތުގައި މުދައުހުރި ނަމަ، އިސްލާމް ދީނުގައި ހުއްދަ ނޫންހައި ކަންކަމުގައި ހޭދަކުރުމެވެ. ފަހެ، އޭނާ ވަނީ، އޭނާ އެ ނިޔަތްގަތް ގޮތުގެ މަތީގައެވެ. ފާފަވެރިކަމުގައި ފަހުން މި ބުނެވުނު ދެ މީހުން ހަމަހަމަވެގެން ވެއެވެ.“\nފަހެ، ބަޔާންވެދިޔަ ޙަދީޘުން ވެސް އެނގެނީ، ޢިލްމުވެރިކަމާއި، މުދައުވެރިކަމާއި، މި ދެ ނިޢުމަތުންކުރެ ނިޢުމަތެއް، اللهُ سُبحَانَهُ وَتَعَالَى މީހަކަށް ދެއްވައިފައި ވަނިކޮށް ފެނުމުން، އެ މީހެއްގެ ކިބައިން، އެ ނިޢުމަތް ފިލައިދިއުމަކާ ނުލައި، ތިމާއަށް ވެސް، އެ ކަން ލިބިދެއްވުމަށް އެދުމަކީ ހުއްދަ ކަމެއް ކަމެވެ.\nއެހެނެއްކަމަކު، اللهُ سُبحَانَهُ وَتَعَالَى ނަހީކުރައްވައިފައިވާ ގޮތްގޮތަށް ތިމާއަށް ލިބިފައިވާ މުދަލާއި ޢިލްމުގެ ބޭނުންކުރުމާއި، އަނެކުންނަށް ލިބިފައިވާ އިމްތިޔާޒުތަކާއި މޮޅުކަން ފިލައިގޮސް، އެ ކަންކަން ތިމާއަށް ލިބުމަށް އެދުންވެރިވުމަކީ މަނާކުރެއްވިގެންވާ ކަންކަމެވެ. އެހެނީ، އެ ކަންކަމަކީ، ތިމާގެ ހިތުގައި އޮންނަ އީމާންކަން ބަލިކަށިކޮށް، އަނެކުންގެ މައްޗަށް ރުޅިވެރިކަމާއި ޙަސަދަވެރިކަން އުފައްދާ ކަންކަމެވެ.","[17] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[18] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[19] صَحِيحُ الْجَامِعِ لِلْإمَامِ الْبُخَارِي وَصَحِيحُ الْإمَامِ مُسْلِمٍ\n[20] سُنَنُ الْإمَامِ أَبِي عِيسَى التِّرمِذِي"],["(33) މައިންބަފައިންނާއި ގާތްތިމާގެ މީހުން މަރުވާއިރު އެބައިމީހުން ދޫކޮށްފައިދާ މުދައު ވާރުތަވެގެން ލިބެންވާ މީހުންނާއި، އެއިން ކޮންމެ މީހަކަށްމެ ލިބެންވާ މިންވަރު، ތިމަން إِلٰهُ ވަނީ ކަނޑައަޅުއްވައިފައެވެ. އަދި އެއްބަޔަކު އަނެއް ބަޔަކަށް އެހީތެރިވެ ނަޞްރުދިނުމަށާއި، ވާރުތަމުދަލުން ބައެއް ދިނުމަށް އެއްވެސް ބަޔަކާ އެކު ތިޔަބައިމީހުން އެއްބަސްވެ ޢަހްދުކޮށް ހުވާކޮށްފައި ވާނަމަ، އެ ޢަހްދުކޮށްފައިވާ އެއްޗެއް، އެ ބަޔަކަށް ތިޔަބައިމީހުން ދޭށެވެ!\nހަމަކަށަވަރުން، އަޅުތަކުންކުރާ ހުރިހައި ކަމެއް، اللهُ سُبحَانَهُ وَتَعَالَىގެ ޢިލްމުފުޅުގައި ވުމާ އެކު، އެ ހުރިހައި ކަމަކަށް، އެ إِلٰهُ ހެކިވެވޮޑިގެން ވެތެވެ. އަދި އަޅުތަކުންގެ ހުރިހައި ޙަރަކާތަކަށް، އެ إِلٰهُ ބައްލަވައިވޮޑިގެން ވުމާ އެކު، އަޅުތަކުން ދައްކާ ހުރިހައި ވާހަކައެއްގެ އަޑު، އެ إِلٰهُ އައްސަވައިވޮޑިގެން ވެތެވެ. ވީމާ، ދުނިޔޭގައި ތިޔަބައިމީހުން ކުޅަ ހުރިހައި ޢަމަލަކަށް، ޤިޔާމަތް ދުވަހުން، ތިޔަބައިމީހުންނަށް، އެ إِلٰهُ ފުރިހަމަ ޖަޒާ ދެއްވާނޭކަން ކަށަވަރެވެ.[21] \nދަންނާށެވެ! އެ ބަޔަކަށް އެހީތެރިވެ ނަޞްރުދޭ ބަޔަކަށް، ވާރުތަމުދަލުން ބައެއް ދިނުން ޝަރްޠުވެވިފައިވާ އެއްބަސްވުމެއް އެއްބަސްވެ، އެ ފަދަ ޢަހްދެއްކޮށް ހުވާކުރުން ހުއްދަވެފައި އޮތީ އިސްލާމް ދީނުގެ ކުރީކޮޅުގައެވެ. ނަމަވެސް، ވާރުތަމުދާ ބަހާނޭ ގޮތުގެ އާޔަތްތައް ބާވައިލެއްވުމުން އެ ޙުކުމްވަނީ މަންސޫޚުވެފައެވެ.[22] ","[21] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[22] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(34) ފިރިހެނުންނަކީ، އަންހެނުންގެ ހުރިހައި ކަމަކަށް ރައްކައުތެރިވެ ބަލަހައްޓައި، اللهُ سُبحَانَهُ وَتَعَالَىގެ ދީނުގައި ސާބިތުވެ ތިބުމަށް، އެ ކަބަލުންނަށް އިރްޝާދުދިނުމާ އެކު އެ ކަމަށް ހިތްވަރުދީ ބާރުއެޅުމުގައި ދެމިތިބެންޖެހޭ ބައެކެވެ. އެއީ، اللهُ سُبحَانَهُ وَتَعَالَىގެ އަޅުތަކުންގެ ތެރެއިން އަންހެނުންނަށް ދެއްވައިފައިވާ ވަރަށްވުރެން ބޮޑަށް، ކަންތައްތައް ރަނގަޅަށް ތަދްބީރުކޮށް ރާވައި ހިންގާނޭ ބުއްދިއާއި، ވިސްނުމާއި، ހަރުދަނާ ޝަޚްޞިއްޔަތު ފިރިހެނުންނަށް ދެއްވުމުގެ ސަބަބުން، އަންހެނުންގެ މައްޗަށް ފިރިހެނުން މާތްކުރައްވައި އިތުރުކުރައްވައިފައިވާ ކަމަށް ޓަކައެވެ. އަދި އަނބީންނަށް ދިނުން ވާޖިބުވެގެންވާ ކާވެނީގެ ރަން އެ ކަނބަލުންނަށް އަދާކޮށް، ކެއިންބުއިމާއި، އަންނައުނު ދިނުމާއި، ދިރިއުޅޭނޭ ތަނެއް ހޯދައިދީ، އެ ކަނބަލުންގެ ހުރިހައި ކަމެއް ބެލެހެއްޓުމުގެ ޛިންމާ އުފުލާންޖެހޭ ބަޔަކީ ފިރިހެނުން ކަމުގައި، اللهُ سُبحَانَهُ وَتَعَالَى ލައްވައިފައިވާ ކަމަށް ޓަކައި ވެސް މެއެވެ.\nފަހެ، ރަނގަޅު ހެޔޮލަފާ ޞާލިޙު އަންހެނުންނަކީ، އެ ކަނބަލުންގެ ވެރި إِلٰهُގެ އަމުރުފުޅުތަކަށް ކިޔަމަންތެރިވެ، އެ إِلٰهُ ޝަރްޢުކުރެއްވި ކަންތައްތައް އަދާކުރުންމަތީ ދެމިތިބުމާ އެކު، އެ ކަނބަލުންގެ ފިރީންނަށް ކިޔަމަންތެރިކަން އަދާކުރާ އަންހެނުންނެވެ. އަދި އެ ކަނބަލުންގެ ފިރީންނަށް އެނގިގެންނުވާ ކަންކަމުގައި ވެސް، ފިރީންގެ ހުރިހައި ޙައްޤުތަކަށް ރައްކާތެރިވުމާ އެކު، އެ ކަނބަލުންގެ ލަދުވެތިގުނަވަންތައް ރައްކައުތެރިކުރާ އަންހެނުން މެއެވެ.\nއެ ކަނބަލުންނަށް އެ ކަންތައްތައް އެ ގޮތަށް ރައްކައުތެރިކުރެވެނީ، اللهُ سُبحَانَهُ وَتَعَالَىގެ ޙަޟްރަތުން އެ ކަނބަލުންނަށް ދެއްވައިފައިވާ ހެޔޮ ތައުފީޤުގެ ސަބަބުންނެވެ. އޭ ފިރީންނޭވެ! ތިޔަބައިމީހުންގެ އަނބީން ބޮޑާވެ ނުކިޔަމަންތެރިވެ، ބަސް ޤަބޫލުނުކޮށްފާނޭ ކަމުގެ ބިރު ތިޔަބައިމީހުންނަށް ހީވާ ނަމަ، ތިޔަބައިމީހުންގެ މައްޗަށް ވާޖިބުވެގެން ވަނީ، އެންމެ ފުރަތަމަ މަޑުމައިތިރިކަމާ އެކު ރިވެތި ގޮތުގައި އެ ކަނބަލުންނަށް ނަސޭހަތްތެރިވުމެވެ. އެ ގޮތަށް ނަސޭހަތްތެރިވުމުން ވެސް، ރަނގަޅު ނަތީޖާއެއް ނުނިކުންނަ ނަމަ، އެ ކަނބަލުންނާ ގާތްގުޅުން ބަހައްޓައި، އެ ކަނބަލުންނާ އެކު އެއް ތަންމަތީގައި ނިދުން، ތިޔަބައިމީހުން ދޫކޮށްލާށެވެ!\nމި ގޮތަށް ކަންތައްތައް ކުރުމުން ވެސް ރަނގަޅު އަސަރެއް ނުކުރި ނަމަ، އަދަބު ދިނުމުގެ ގޮތުން ހާނީއްކަ ނުވާގޮތަށް އެ ކަނބަލުންގެ ގައިގައި ޖަހާށެވެ! ދެންފަހެ، ފިރީންނަށް ނުކިޔަމަންތެރިވާ އަނބީންނާމެދު، ބަޔާންވެދިޔަ ފަދައިން ކަންތައްތައް ކުރުމުން، އެ ކަނބަލުން އިޞްލާޙުވެއްޖެ ނަމަ، އެ ކަނބަލުންގެ މައްޗަށް އަނިޔާވެރިނުވެ، ތިޔަބައިމީހުންއެ ކަނބަލުންނާމެދު މުޢާމަލާތުކުރަމުން އައިގޮތް ދޫކޮށް، ރިވެތި ހެޔޮ ގޮތުގައި އެ ކަނބަލުންނާ އެކު ދިރިއުޅޭށެވެ!\nއެހެނީ ހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُގެ ޛާތުފުޅާއި ސިފަފުޅުތަކުގައި މަތިވެރިވަންތަ، މާތްކަން ބޮޑު، ކަށަކުޅަދުންވަންތަ، ހުރިހައި ކަމެއް މޮޅަށް ދެނެވޮޑިގެންވާ އަދި އެ ކަނބަލުންނަށް ނަޞްރުދެއްވައި އެހީތެރިވެވޮޑިގަންނަވާ إِلٰهއެވެ. އެހެންކަމުން، އެ ކަނބަލުންނަށް ދަތިކޮށް އުނދަގޫދީ އަނިޔާވެރިވާ މީހުންގެ ކިބައިން، އެ إِلٰهُ ބަދަލުހިއްޕަވާނޭކަމީ ކަށަވަރު ކަމެކެވެ.[23] \nމި އާޔަތް ބާވައިލެއްވުނީ، سَعْدُ بْن الرَّبِيعُ رَحِمَهُمَا اللَّهُއާއި، އެ ޞަޙާބީގެ އަބިކަނބަލުން حَبِيبَة بِنْت زَيْدއާ ބެހޭ ގޮތުން ކަމުގައި ރިވާވެފައި ވެއެވެ. އެއީ، އެ ކަމަނާ سَعْدُގެ ބަސްފުޅު ޤަބޫލުނުކުރައްވައި ނުކިޔަމަންތެރިވެވަޑަގެންނެވުމުން، އެ ކަމަނާގެ މޫނުފުޅުގައި، سَعْدُ ޖެއްސެވި މައްސަލައާ ގުޅިގެންނެވެ. سَعْدُ އެ ގޮތަށް ކަންތައްކުރެއްވުމުން، އެ ކަމަނާގެ ބައްޕާފުޅު، رَسُولُ اللهِ ﷺގެ އަރިހަށް ވަޑައިގެން ދެންނެވިއެވެ.\n”އޭ اللهُގެ ރަސޫލާއެވެ. އަޅުގަނޑުގެ ލޯބިވާ ދަރިފުޅު، ކާވެނީގެ ގުޅުމުން سَعْدُއާ ގުޅައިދީ، އެ ދަރިފުޅު އޭނާއަށް އަނބިކޮށްދިނީމެވެ. އެއަށްފަހު، سَعْدُ ވަނީ އެ ދަރިފުޅުގެ މޫނުމަތީގައި ޖައްސަވައިފައެވެ.“ އެ ފަދައިން ދެންނެވުމުން، رَسُولُ اللهِ ﷺ ޙަދީޘުކުރެއްވިއެވެ. ”އެ ކަމަނާއަށް އޮތީ އެ ކަމަނާގެ ފިރިކަލުންގެ ކިބައިން ބަދަލުހިއްޕެވުމެވެ.“ ދެން، سَعْدُގެ ކިބައިން ބަދަލުހިއްޕެވުމަށް ޓަކައި، އެ ކަމަނާގެ ބައްޕާފުޅާ އެކު އެ ކަމަނާ ހިންގަވައިގަތެވެ. އަދި ހަމަ އެ ވަގުތު، رَسُولُ اللهِ ﷺ ޙަދީޘުކުރެއްވިއެވެ. ”ބަދަލުހިއްޕަވަން ވަޑައިނުގެން އެނބުރިވަޑައިގަންނަވާށެވެ!\nއެހެނީ، ތިމަން ރަސޫލާގެ އަރިހަށް جِبْرِيلُ عَلَيهِ السَّلَامُ ވަޑައިގެންފިއެވެ.“ އެ ފަހަރު،رَسُولُ اللهِ ﷺގެ އަރިހަށް، جِبْرِيلُ عَلَيهِ السَّلَامُ ވަޑައިގެންނެވީ މި އާޔަތައިގެންނެވެ. ވުމާއެކު، رَسُولُ اللهِ ﷺ ޙަދީޘުކުރެއްވިކަމުގައި ވެއެވެ. ”اللهُ سُبحَانَهُ وَتَعَالَى އެދިވޮޑިގެންނެވީ، އަޅުގަނޑުމެން އެދުނު ގޮތެއް ނޫނެވެ.“ އަދި މި އާޔަތް ބާވައިލެއްވުނު ސަބަބާ ބެހޭ ގޮތުން މި ނޫން ބައެއް ވާހަކަތައް ވެސް މުފައްސިރުން ނަޤްލުކުރައްވައިފައި ވެއެވެ.[24] ","[23] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[24] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(35) އޭ ދެމަފިރީންގެ ވަލީވެރީންނޭވެ! ދެމަފިރިއެއްގެ ދެމެދުގައި ދެކޮޅުވެރިކަމެއް އުފެދި، އެ ކަމުގެ ސަބަބުން އެ ދެ މީހުން ވަކިވާން ޖެހިދާނޭ ކަމުގެ ބިރު ތިޔަބައިމީހުންނަށް ހީވެއްޖެ ނަމަ، ފިރިމީހާގެ އަހްލުވެރީންގެ ތެރެއިން އެ މައްސަލަ ބަލާނޭ ޢަދްލުވެރިއަކާއި، އަނބިމީހާގެ އަހްލުވެރީންގެ ތެރެއިން އެ ކަން ބަލާނޭ ޢަދްލުވެރިއަކާއި ދެ މީހުން، އެ ދެމަފިރީންގެ ގާތަށް ތިޔަބައިމީހުން ފޮނުވާހުށިކަމެވެ!\nއެއީ، އެ ދެމަފިރީންނަށް ދިމާވެގެން އުޅޭ މައްސަލަ ބަލައި އެ ކަމާމެދު ވާހަކަދައްކައި، އެ ދެމަފިރީންނަށް އެންމެ ފައިދާއާއި މަޞްލަޙަތުހުރި ރަނގަޅު ގޮތަކީ، ދެމަފިރީން ވަކިނުވެ ދިރިއުޅުން ކަން، އެ ދެމަފިރީންނަށް ވިސްނައިދީ ނަސޭހަތްތެރިވުމަށެވެ. އެ ގޮތަށް ނަސޭހަތްތެރިވުމުން ވެސް އެ ދެމަފިރީންނަށް އެކުގައި ނޫޅެވޭނޭ ކަމަށް، ދެ ޢާއިލާގެ ފަރާތުން ފޮނުވޭ ދެ މީހުންނަށް ފެނިއްޖެ ނަމަ، އެ ކަމާމެދު، ގޮތެއް ނިންމާނީ އެ ދެ މީހުންނެވެ.\nއަދި އެ ދެމަފިރީން ޞުލްޙަކުރުވުމުގައި ދެ ޢާއިލާގެ ފަރާތުން ބައިވެރިވާ ދެ މީހުންނަކީ، އެ ދެމަފިރީންގެ ކާވެނި ރޫޅުނަނުދީ، އެ ދެ މީހުން އިޞްލާޙުކުރުމަށް ރިވެތި މޮޅު އުސްލޫބުން މަސައްކަތްކުރާ ތެދުވެރީން ކަމުގައި ވާނަމަ، اللهُ سُبحَانَهُ وَتَعَالَى އެ ދެމަފިރީން ޞުލްޙަކުރައްވައި އެއްބަސް ކުރައްވައިފާނެތެވެ. އަދި ހަމަކަށަވަރުން، اللهُ سُبحَانَهُ وَتَعَالَىއީ، ޚަލްޤުތަކުންކުރާ ހުރިހައި ކަމެއްގެ ޚަބަރު، މޮޅަށް ދެނެވޮޑިގެންވާ إِلٰهއެވެ. ވުމާއެކު، އެބައިމީހުންކުރާ އެއްވެސް ކަމެއް އަދި އެބައިމީހުންގެ ހިތުގައި ފޮރުވިފައިވާ އެއްވެސް ސިއްރެއް، އެ إِلٰهއަށް ވަންހަނާވެގެނެއް ނުވެއެވެ.[25] ","[25] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(36) އޭ މީސްތަކުންނޭވެ! ތިޔަބައިމީހުން، ހަމައެކަނި، اللهُ سُبحَانَهُ وَتَعَالَىއަށް އަޅުކަންކޮށް އެ إِلٰهއަށް ކިޔަމަންތެރިވާށެވެ! އަދި، اللهُ سُبحَانَهُ وَتَعَالَىގެ ރުބޫބިއްޔަވަންތަކަމުގައްޔާއި، އެ إِلٰهއަށް ކުރެވޭ އަޅުކަމުގައި އެއްވެސް ފަރާތެއް، އެ إِلٰهއާ ބައިވެރިކޮށް ޝިރްކުނުކުރާށެވެ! އަދި މައިންބަފައިންނަށް އިޙްސާންތެރިވެ، އެ ދެ މީހުންނަށް އަދާކުރާންޖެހޭ ޙައްޤުތައް ފުރިހަމައަށް އަދާކުރާށެވެ! އަދި ގާތްތިމާގެ މީހުންނަށާއި، ޔަތީމުންނަށާއި، މިސްކީނުންނަށާއި، ތިޔަބައިމީހުންގެ ގާތް އަވަށްޓެރީންނަށާއި، ދުރު އަވަށްޓެރީންނަށާއި، ކައިރީގައި އުޅޭ އެކުވެރީންނަށާއި، ބޭނުންޖެހިފައިވާ ދަތުރުވެރީންނަށް، ހެޔޮކޮށްހިތައި، އެ އެންމެންގެ ޙައްޤުތައް ވެސް ފުރިހަމައަށް އަދާކޮށް، އެ އެންމެންނަށް ވެސް އިޙްސާންތެރިވާށެވެ!\nއަދި ތިޔަބައިމީހުންނަށް މިލްކުވެގެންވާ އަޅުންނަށް ހެޔޮކޮށްހިތައި އެބައިމީހުންގެ ޙައްޤުތައް ފުރިހަމައަށް އަދާކޮށް އެބައިމީހުންނަށް ވެސް އިޙްސާންތެރިވާށެވެ! ހަމަކަށަވަރުން، ތިމާގެ މޮޅުކަން ތިމާއަށް ފެނި، މީސްތަކުންގެ މައްޗަށް ބޮޑާވެ، ފަޚުރުވެރިވެ އުޅޭ އެއްވެސް މީހަކުދެކެ، اللهُ سُبحَانَهُ وَتَعَالَى ލޯބިވެވޮޑިގެނެއް ނުވެތެވެ.[26] \nދަންނާށެވެ! ޝިރްކުކުރުން ތިން ދަރަޖަޔަކަށް ބެހެވިގެން ވެއެވެ. ފުރަތަމަ ދަރަޖަޔަކީ، އިލާހުވަންތަކަމުގައި، اللهُ سُبحَانَهُ وَتَعَالَىއަށް ބައިވެރީންވާ ކަމުގައި ޤަބޫލުކޮށް އިޢުތިޤާދުކުރުމެވެ. މިއީ، ބުދުފަދަ ތަކެއްޗަށް އަޅުކަންކުރާ މީހުންގެ އިޢުތިޤާދެވެ. ދެވަނަ ދަރަޖައަކީ، اللهُ سُبحَانَهُ وَتَعَالَىގެ އިރާދަފުޅާނުލައި، ކޮންމެ މީހަކަށް ވެސް، އެ މީހަކު ބޭނުން ކަމެއް ކުރުމުގެ ކުޅަދާނަކަން ލިބިގެންވާ ކަމުގައި ޤަބޫލުކޮށް އިޢުތިޤާދުކުރުމެވެ. މިއީ، މުސްލިމުން ކަމުގައި ބުނެ އުޅޭ، މި އުންމަތުގެ މަޖޫސީންގެ އިޢުތިޤާދެވެ. ތިންވަނަ ދަރަޖައަކީ، އެ ކަމެއް ކުރާން، اللهُ سُبحَانَهُ وَتَعَالَى އަމުރުކުރައްވައިފައިވާ ކަމެއް، އެހެން ފަރާތެއް ރުއްސުމަށް ޓަކައި ނުވަތަ މީސްތަކުންގެ ޘަނާއާއި ތަޢުރީފު ލިބިގަތުމަށް ޓަކައި ނުވަތަ ދެއްކުންތެރިކަމުގެ ގޮތުން ކުރުމެވެ.[27] \nއަދި ދަންނާށެވެ! اللهُ سُبحَانَهُ وَتَعَالَىއަށް އަޅުކަންކުރުމަކީ، އެ إِلٰهُ އެންގެވި ގޮތަށް އުޅުމުގައި، ކިޔަމަންތެރިކަމުގެ ނިހާޔަތަށް ކިޔަމަންތެރިވެ ބޯލެނބުމެވެ. އަދި، اللهُ سُبحَانَهُ وَتَعَالَىގެ ގަދަކީރިތިވަންތަކަމާއި މަތިވެރިވަންތަކަން، ސިއްރާއި ފައުޅުގައި ތިމާގެ ހިތަށް ގެނައުމާ އެކު، އެއްވެސް ފަރާތެއް އަދި އެއްޗެއް ވިއަސް، އެ إِلٰهއާ ބައިވެރިކޮށް ޝިރްކުނުކޮށް، ހުރިހައި އަޅުކަމެއް، އެ إِلٰهއަށް ޚާލިޞްކުރުމެވެ.[28] \nرَسُولُ اللهِ ﷺ ޙަދީޘުކުރެއްވިއެވެ. «قَالَ اللهُ تَعَالَى: أَنَا أَغْنَى الشُّرَكَاءِ عَنِ الشِّرْكِ، مَنْ عَمِلَ عَمَلًا أَشْرَكَ فِيهِ مَعِي غَيْرِي تَرَكْتُهُ وَشِرْكَهُ».[29] މާނައީ: ”الله سُبحَانَهُ وَتَعَالَى ވަޙީކުރެއްވިއެވެ. ތިމަން إِلٰهއީ، ޝިރްކުކުރާ މީހުންގެ ޝިރްކުކުރުމުން ހުސްދުރުވެވޮޑިގެންވާ إِلٰهއެވެ. ވީއިރު، މީހަކު ޢަމަލެއްކޮށް، އެ ޢަމަލުގައި، ތިމަން إِلٰهއާ އެކު އެހެން ފަރާތެއް ބައިވެރިކޮށްފި ނަމަ، ތިމަން إِلٰهُ އެ މީހަކު ދޫކޮށްލައްވަމެވެ. އަދި އޭނާ އެ ކުޅަ ޝިރްކުގެ ޢަމަލު ވެސް އޭނާގެ ކިބައިން ޤަބޫލުނުކުރައްވައި ދޫކޮށްލައްވަމެވެ.“ އެހެންކަމުން، އޭނާ އެ ކުޅަ ޢަމަލުން އޭނާއަށް އެއްވެސް މަންފާއެއް ނުލިބޭހުއްޓެވެ. އަދި ކިއެއްތަ! އެ ފަދަ ކޮންމެ ޢަމަލެއް ބަދަލުވެގެންދާނީ ފާފައަކަށެވެ.","[26] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[27] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[28] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[29] صَحِيحُ الْإمَامِ مُسْلِمٍ"],["(37) اللهُ سُبحَانَهُ وَتَعَالَى އެބައިމީހުންނަށް ދެއްވި ރިޒްޤުން، އެ إِلٰهُގެ މަގުގައި ހޭދަނުކޮށް މުދަލަށް ދަހިވެތިވެ، އެ ފަދައިން ކަންތައްތައްކޮށް، ދަހިވެތިވުމަށް ބަހާއި ޢަމަލުން އަނެކުންނަށް އަމުރުކޮށް، اللهُ سُبحَانَهُ وَتَعَالَىގެ ދަރުމަވަންތަކަމާއި ދީލަތިވަންތަކަމުގެ ތެރެއިން އެބައިމީހުންނަށް ދެއްވި ނިޢުމަތްތަކަށް އިންކާރުކޮށް، އެ إِلٰهُ އެބައިމީހުންނަށް ދެއްވި ޢިލްމާއި ތަނަވަސްކަން ވަންހަނާކުރާ މީހުން ދެކެ، اللهُ سُبحَانَهُ وَتَعَالَى ލޯބިވެވޮޑިގެނެއް ނުވެތެވެ. އަދި އިހާނާތްތެރިކަމާއި ނިކަމެތިކަންދެނިވި ޢަޛާބު، އެ ފަދަ ކާފިރުންނަށް ޓަކައި، ތިމަން إِلٰهُ ތައްޔާރުކުރެއްވީމެވެ.\nދަންނާށެވެ! މީހަކަށް ލިބޭ ނިޢުމަތްތަކާއި މުދަލަކީ، އޭނާގެ ކުޅަދާނަކަމާއި ހުނަރުވެރިކަމުން އޭނާ ހޯދި އެއްޗެއް ކަމުގައިދެކެ، اللهُ سُبحَانَهُ وَتَعَالَىގެ މަގުގައި އެ މުދަލުން ހޭދަކުރާން ނުޖެހޭނޭ ކަމަށް ބުނެ ދަހިވެތިވެ، އަނެކުން ވެސް އެ ފަދައިން ދަހިވެތިވުމަށް ބަހާއި ޢަމަލުން އަމުރުކޮށް، އެ إِلٰهُ ދެއްވި ތަނަވަސްކަމާއި ޢިލްމު ފޮރުވައި، ޙައްޤަކީ ކޮބައިކަން މީސްތަކުންނަށް ބަޔާންކޮށްދިނުމުގެ ބަދަލުގައި ޙައްޤުފޮރުވައި ވަންހަނާކޮށް ބާޠިލު ފައުޅުކުރާ މީހާއާމެދު ދަންނާށެވެ! ފަހެ އެ މީހާގެ ކިބައިގައި އެ ވަނީ ކާފިރުކަމުގެ ސިފަތަކެކެވެ.[30] \nމި އާޔަތް ބަވައިލެއްވުނީ، ނަބީކަމާއި ރަސޫލުކަން ޚަތިމްކުރެއްވި ރަސޫލާގެ ސިފަފުޅުތައް، ތައުރާތުގައި، اللهُ سُبحَانَهُ وَتَعَالَى އަންގަވައިފައިވާއިރު، އެ ރަސޫލާގެ ސިފަފުޅުތައް ސިއްރުކޮށް ވަންހަނާކޮށް، އެ ވާހަކަތައް މީސްތަކުންނަށް ބުނެނުދީ، ތިމާމެންގެ މޮޅުކަމާއި މުއްސަނދިކަން ދެއްކުމުގެ ގޮތުން މުދައު އެއްކޮށް، މުދަލަށް ދަހިވެތިވެ އުޅުނު، ޔަހޫދީންނާ މެދުގައި ކަމަށް ابْنُ عَبَّاس رَضِيَ اللَّهُ عَنْهُمَا ވިދާޅުވެފައި ވެއެވެ.\nއަދި މި އާޔަތް ބަވައިލެއްވުނީ، ތިމާމެންގެ ޖާނާއި މުދައު ރައްކައުތެރިކުރުމުގެ ގޮތުން، ހަމައެކަނި ބޭރުފުށުން އީމާންވެ އުޅޭ މުނާފިޤުންނާ މެދުގައި ކަމަށް ވެސް، ބައެއް މުފައްސިރުން ވިދާޅުވެފައި ވެއެވެ.[31] ","[30] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[31] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(38) އަދި މީސްތަކުންގެ ޘަނާއާއި ތަޢުރީފު ލިބިގަތުމަށާއި، ކަންދެއްކުމަށާއި، މަޝްހޫރުވުމަށް ޓަކައި ތިމާމެންގެ މުދައު ހޭދަކޮށް، اللهُسُبحَانَهُ وَتَعَالَىއަށާއި، އާޚިރަތް ދުވަހަށް އީމާންނުވާ މީހުންނަށް، ތިމަން إِلٰهُ ތައްޔާރުކުރައްވައިފައި ވަނީ، އިހާނާތްތެރިކަމާއި ނިކަމެތިކަން ދެނިވި ޢަޛާބެވެ. އަދި އެބައިމީހުން އެ މަގުފުރެދުނީ، ޝައިޠާނާ އެބައިމީހުންނަށް އަމުރުކުރި ކަންތައްތައްކޮށް، ޝައިޠާނާއާ ތަބާވެ، ޝައިޠާނާ އެ ދެއްކިމަގުން ހިނގުން ނޫން އެހެން ކަމެއް ވެގެނެއް ނޫނެވެ. އަދި އެ މީހެއްގެ އެކުވެރިއަކީ ޝައިޠާނާ ކަމުގައިވާ މީހާ ދަންނާށެވެ! ފަހެ، ޝައިޠާނާއަކީ ހައުދަހައިވާ ނުބައިކަން ބޮޑު އެކުވެރިއެކެވެ. އަދި އެ މީހެއްގެ އެކުވެރިއަކީ ޝައިޠާނާ ކަމުގައިވާ މީހަކީ، ހައުދަހައިވާ ނުބައި މީހެކެވެ.[32]","[32] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(39) އަދި އެބައިމީހުން، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އާޚިރަތް ދުވަހަށް އީމާންވެ، اللهُ سُبحَانَهُ وَتَعَالَى ދެއްވާ ދަރުމައާއި ޘަވާބަށް އެދި، އެ إِلٰهُ އެބައިމީހުންނަށް ދެއްވި މުދަލުން އިޚްލާޞްތެރިކަމާ އެކު ހޭދަކޮށްފި ނަމަ، އެބައިމީހުންނަށް ލިބޭނޭ ގެއްލުމަކީ ފަހެ ކޮބައިހެއްޔެވެ؟ އެ ފަދަ މީހުންނަށް ލިބޭނޭ އެއްވެސް ގެއްލުމެއް ނޯންނާނޭ ކަން ކަށަވަރެވެ. އެހެނީ، اللهُ سُبحَانَهُ وَتَعَالَىއީ، އެބައިމީހުންގެ ހުރިހައި ޙާލަތަކާއި، އެބައިމީހުންކުރާ ހުރިހައި ޢަމަލެއް، މޮޅަށް ދެނެވޮޑިގެންވާ إِلٰهއެވެ. އެހެންކަމުން، އެ ޢަމަލުތަކުގެ ފުރިހަމަ ދަރުމަ، އެބައިމީހުންނަށް، އެ إِلٰهُ ދެއްވާނޭ ކަމީ ކަށަވަރު ކަމެކެވެ.[33]\nއިސްވެ ދިޔަ ދެ އާޔަތް ބާވައިލެއްވުނު ސަބަބު:\nއިސްވެ ދިޔަ ދެ އާޔަތް ބަވައިލެއްވުނީ، ކަންދެއްކުމުގެ ގޮތުން ހޭދަކުރާ މުނާފިޤުންނާ މެދުގައި ކަމަށް، ގިނަ މުފައްސިރުން ވިދާޅުވެފައި ވެއެވެ. އަދި ތިމާމެންގެ މޮޅުކަމާއި މުއްސަނދިކަން ދެއްކުމުގެ ގޮތުން، ބަދުރު ހަނގުރާމައިގެ ދުވަހު ހޭދަކޮށް އުޅުނު މައްކާގެ މުޝްރިކުންނާމެދު މި ދެ އާޔަތް ބާވައިލެއްވުނު ކަމުގައި ވެސް، ބައެއް މުފައްސިރުން ދެކެވަޑައިގަންނަވައެވެ.[34] ކޮންމެއަކަސް، އިސްލާމް ދީން ހުއްދަނުކުރާ ކަންކަމަށް މުދައު ހޭދަކޮށް، ޙަރާމް ކަންކަމަށް ޚަރަދުކުރާ އެންމެހައި ފަރާތްތައް ވެސް، މި ދެ އާޔަތުގައިވާ ބަސްފުޅުގައި ހިމެނޭ ކަމީ ކަށަވަރު ކަމެކެވެ.","[33] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[34] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(40) އެއްވެސް މީހަކު ކޮށްފައިވާ ޢަމަލުގެ ބަދަލު ދެއްވުމުގައި، ޒައްރެއްގެ މިންވަރު ވިއަސް އުނިކުރައްވައި، اللهُسُبحَانَهُ وَتَعَالَى އެ މީހަކަށް ބޭއިންސާފެއް ނުކުރައްވާނެކަން ކަށަވަރެވެ. އަދި އޭނާ ކުރީ ހެޔޮ ޢަމަލެއް ކަމުގައި ވަނީ ނަމަ، އެ ޢަމަލަކަށް ދެއްވާ ދަރުމައާއި ޘަވާބު އެތައް ގުނައަކަށް އިތުރުކޮށްދެއްވާނެތެވެ. އަދި، އެ إِلٰهގެ ފަޟްލުވަންތަކަމުން، އެ މީހަކަށް ނުހަނު ބޮޑު ދަރުމައާއި ޘަވާބުދެއްވައި، އެ މީހަކު ސުވަރުގެ ވައްދަވާނޭމެއެވެ.[35]\nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވުމުން ލިބޭނޭ ދަރުމައާއި ޘަވާބަށް އެދި އެ ކަމަށް ދަހިވެތިކުރެއްވުމާއި، އެ إِلٰهއަށް އުރެދެވޭ އެންމެހައި ކަންތައްތަކާމެދު ބިރުވެތިކުރެއްވުމުގެ ބަސްފުޅެކެވެ.","[35] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(41) އޭ ރަސޫލާއެވެ! ފަހެ، ޤިޔާމަތް ދުވަހަކީ، ކޮންމެ އުންމަތެއްގެ ބަޔަކު ވެސް ކުޅަ ޢަމަލުތަކުގެ މައްޗަށް ހެކިވެވަޑައިގަތުމަށް ޓަކައި، އެ އުންމަތެއްގެ މީހުންގެ ގާތަށް، ތިމަން إِلٰهُ ފޮނުއްވި ރަސޫލާ ޙާޟިރުކުރައްވާނޭ ދުވަހެވެ. އަދި، އިބަ ރަސޫލާގެ އުންމަތުގެ މީހުން ކުޅަ ޢަމަލުތަކުގެ މައްޗަށް ހެކިވެވަޑައިގަތުމަށާއި، އެ ރަސޫލަކާ ޙަވާލުކުރެއްވުނު ރިސާލަތު ކޮންމެ ރަސޫލަކުމެ އެ ރަސޫލެއްގެ އުންމަތުގެ މީހުންނާ ހަމައަށް ފުރިހަމައަށް ރައްދުކޮށްދެއްވައި، އެބައިމީހުންނަށް އިއްވަވައިދެއްވި ކަމަށާއި، މި ކަންކަމުގެ މައްޗަށް ހެކިވެވަޑައިގަތުމަށް ޓަކައި، އިބަ ރަސޫލާ ހާޟިރުކުރައްވާނޭ ދުވަހެވެ. މި ފަދައިން ކަންތައްތައް ހިނގާ ދުވަހު، ކާފިރުންގެ ޙާލު ހުންނާނީ ކިހިނަކުން އަދި ކޮންފަދައަކުން ބާވައެވެ![36]\nعَنْ عَبْدِ اللهِ بْن مَسْعُودٍ، قَالَ: قَالَ لِي النَّبِيُّ صَلَّى اللهُ عَلَيْهِ وَسَلَّمَ: «اقْرَأْ عَلَيَّ»، قُلْتُ: يَا رَسُولَ اللهِ، آقْرَأُ عَلَيْكَ، وَعَلَيْكَ أُنْزِلَ، قَالَ: «نَعَمْ» فَقَرَأْتُ سُورَةَ النِّسَاءِ حَتَّى أَتَيْتُ إِلَى هَذِهِ الآيَةِ: (فَكَيْفَ إِذَا جِئْنَا مِنْ كُلِّ أُمَّةٍ بِشَهِيدٍ، وَجِئْنَا بِكَ عَلَى هَؤُلاَءِ شَهِيدًا) قَالَ: «حَسْبُكَ الآنَ» فَالْتَفَتُّ إِلَيْهِ، فَإِذَا عَيْنَاهُ تَذْرِفَانِ.[37] މާނައީ:\nعَبْدُ اللهِ بْن مَسْعُودٍ رَحِمَهُمَا اللَّهُގެ އަރިހުން ރިވާވެފައި ވެއެވެ. އެއްދުވަހަކު، رَسُولُ اللهِ ﷺ\nއަހުރެންގެ ގާތުގައި ވިދާޅުވިއެވެ. ”ކީރިތި ޤުރްއާނުން ތަންކޮޅެއް ނިކަން ކިއައިދީބަލާށެވެ!“ އަހުރެން ދެންނެވީމެވެ. އޭ اللهُގެ ރަސޫލާއެވެ! ކީރިތި ޤުރްއާން ބާވައިލެއްވުނީ، އިބަ ރަސޫލާއަށެވެ.\nއިބަ ރަސޫލާގެ އަރިހުގައި އެ ޤުރްއާން ކިޔަވައި، ދަންނަވާންވީ އަޅުގަނޑުތޯއެވެ؟ ޙަދީޘުކުރެއްވިއެވެ. ”އާއެކެވެ! އެހެން މީހަކު ކިޔަވާ އަޑު އައްސަވަން ބޭނުންފުޅުވަނީއެވެ.“ ދެން، އަހުރެން سُورَةُ النِّسَاءގެ ފުރަތަމަ އާޔަތުން ފަށައިގެން ކިޔަވަމުން ގޮސް، (فَكَيْفَ إِذَا جِئْنَا مِنْ كُلِّ أُمَّةٍ بِشَهِيدٍ) މި އާޔަތުގެ ނިޔަލަށް ކިވައި ނިންމުމުން، ޙަދީޘުކުރެއްވިއެވެ. ”ދެން އެންމެ ރަނގަޅެވެ. މިހާރު ފުދިއްޖެއެވެ.“ އޭރު، ކައު އިތުރު ރަސޫލާގެ ދެ ލޯފުޅުން ކަރުނަފޮދު އޮހޮރެމުން ދެއެވެ.\nދަންނާށެވެ! ކީރިތި ޤުރްއާނުގެ އާޔަތްތަކުގެ އަޑު ތިމާއަށް އިވެމުން ދާއިރު، އެ އާޔަތްތަކުން ޢިބްރަތްތަކާއި ފިލާވަޅުތައް ލިބިގަނެ، اللهُ سُبحَانَهُ وَتَعَالَىއަށް ބިރުވެތިވާންވީ ގޮތުގެ މައްޗަށްހުރި އިރްޝާދެއް މި ޙަދީޘުގައި ވެއެވެ.","[36] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[37] صَحِيحُ الْجَامِعِ لِلْإمَامِ الْبُخَارِي"],["(42) اللهُ سُبحَانَهُ وَتَعَالَىގެ އެއްކައުވަންތަކަން ޤަބޫލުނުކޮށް، ނަބީކަމާއި ރަސޫލުކަން ޚަތިމުކުރެއްވި ރަސޫލާ ގެންނެވި ރިސާލަތާ ދެކޮޅުހަދައި ކާފިރުވި މީހުން ޤިޔާމަތް ދުވަހުން ބުނާނެތެވެ. ”މިއަދު ތިމަންމެން ވެއްޔަށްވެ ބިމާ ހަމަހަމަވާނޭ ނަމަ ކިހައި ރަނގަޅުހެއްޔެވެ!“ ދަންނާށެވެ! ބިމުގެ ވެއްޔަށް ވުމަށް އެދި އެ ކާފިރުން އުންމީދު ކުރާނީ، ޙިސާބު ބެއްލެވުމަށް ޓަކައި، اللهُ سُبحَانَهُ وَتَعَالَىގެ ހަޟްރަތަށް ނުގޮސް ސަލާމަތްވުމުގެ ބޭނުމުގައެވެ. އަދި އެބައިމީހުންގެ ހިތްތަކުގައި ފޮރުވިފައިވާ އެއްވެސް ކަމެއް، اللهُ سُبحَانَهُ وَتَعَالَىއަށް ފޮރުވައި ވަންހަނާކުރުމަކީ، އެއްވެސް ޙާލެއްގައި އެބައިމީހުންނަށް އެ ދުވަހުން ކުރެވޭނޭ ކަމެއް ނޫނެވެ.\nއެހެނީ، އެ ދުވަހުން، اللهُ سُبحَانَهُ وَتَعَالَى އެބައިމީހުންގެ ދޫ ބަންދުކުރައްވައި އަނގައިގައި ސިއްކަޖެއްސެވުމުން، އެބައިމީހުން ކޮށްފައިވާ ޢަމަލުތައް ބަޔާންކޮށް، އެބައިމީހުންނާ ދެކޮޅަށް ހެކިދޭނީ އެބައިމީހުންގެ ގުނަވަންތަކެވެ.[38] \nދަންނާށެވެ! ބަޔާންވެދިޔަ ދެ އާޔަތުގައި ވެސް ވަނީ، ދުނިޔަވީ ޙަޔާތުގައި، މީސްތަކުން ކުޅަ ޢަމަލުތަކުގެ ޙިސާބުބައްލަވައި، ހުރިހައި ކަމެއްގެ ޙަޤީޤަތް، ޤިޔާމަތް ދުވަހުން ފައުޅުކުރައްވާނޭ ކަން ހަނދާންކޮށްދެއްވައި، އެ ދުވަހާމެދު ބިރުވެތިކުރެއްވުމުގެ ބަސްފުޅުތަކެކެވެ.","[38] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(43) އޭ اللهُسُبحَانَهُ وَتَعَالَى ގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! މަސްތުވެގެންވާ ޙާލުގައި ތިޔަބައިމީހުން ނަމާދުނުކުރާށެވެ! އެއީ، މަސްތުކަން ފިލައި ކިޔޭނުކިޔޭ އެއްޗެއް ތިޔަބައިމީހުންނަށް ރަނގަޅަށް އެނގިއްޖައުމަށް ދާނދެނެވެ. އަދި ޖުނުބުވެރިޔާ ހިނައި ޠާހިރުވުމަށް ފަހުގައި މެނުވީ ނަމާދުނުކުރާށެވެ! އަދި މިސްކިތުގެ އެއްދޮރުން ވަދެގެން އަނެއް ދޮރުން ނިކުމެގެން ދާ ދިއުން ފިޔަވައި، މިސްކިތަށް ވަދެ، މިސްކިތުގައި ލަސްވުމަކީ ޖުނުބުވެރީންނަށް ހުއްދަވެގެންވާ ކަމެއް ނޫނެވެ.\nއަދި ތިޔަބައިމީހުންގެ ތެރެއިން މީހަކު ބަލިވުމުގެ ސަބަބުން، ވުޟޫކުރުމަށް ޓަކައި ފެން ބޭނުންކުރުމަށް ނުކުޅެދިއްޖެ ނަމަ ނުވަތަ ދަތުރެއްގެ މަތީގައި އުޅެނިކޮށް ފެން ނުލިބޭގޮތް މެދުވެރިވެއްޖެ ނަމަ، ވުޟޫކުރުމުގެ ބަދަލުގައި ސާފު ޠަހޫރު ވެލީން ތިޔަބައިމީހުން ތަޔައްމަމުކުރާށެވެ! އަދި ކުޑަކަމު ނުވަތަ ބޮޑުކަމު ދިއުމުގެ ސަބަބުން ނުވަތަ އެ ނޫން ވެސް ސަބަބަކާހުރެ ތިޔަބައިމީހުންގެ ވުޟޫގެއްލުމުން، ވުޟޫކުރާނޭ ފެން ނުލިބިއްޖެ ނަމަ، ވުޟޫކުރުމުގެ ބަދަލުގައި ސާފު ޠަހޫރު ވެލީން ތިޔަބައިމީހުން ތަޔަންމަމުކުރާށެވެ! އަދި ތިޔަބައިމީހުންގެ ތެރެއިން މީހަކު ތިމާގެ އަނބިމީހާއާ އެއްދާންކުރުމަށް ފަހު، ހިނައިގަތުމަށް ޓަކައި ފެން ނުލިބިއްޖެ ނަމަ، އެ ފަދަ ޙާލަތުގައި ވެސް، ހިނައިގަތުމުގެ ބަދަލުގައި ސާފު ޠަހޫރު ވެލީން ތިޔަބައިމީހުން ތަޔަންމަމުކުރާށެވެ!\nފަހެ، ތަޔައްމަމުކުރުމަކީ، ސާފު ޠަހޫރު ވެލީގައި ދެ އަތްތިލައިގެ ބަނޑުފުށުން ޖަހައި، މޫނާއި، ދެ އަތްތިލައިގެ ބޭރުފުށުގައި ދެ އަތްތިލައިގެ ބަނޑުފުށުން ފުހުމެވެ. ހަމަކަށަވަރުން، اللهُ سُبحَانَهُ وَتَعَالَىއީ، ގިނަގިނައިން ފާފަ ފުއްސަވާ ގިނަގިނައިން ޢަފޫކުރައްވާ إِلٰهއެވެ. އެހެންކަމުން، އެ إِلٰهُގެ އަޅުތަކުންނަށް ކުޅަދާނަނުވާ ފަދަ އެއްވެސް ކަމެއް ކުރުމުގެ ތަކްލީފު، އެ إِلٰهُ އެބައިމީހުންނަކަށް ނުޖައްސަވަތެވެ.[39] \nމި އާޔަތުގެ ކުރީކޮޅުގައިވާ ޙުކުމް ބަވައިލެއްވުނީ، ބަނގުރާ ޙަރާމްކުރެއްވުމުގެ ކުރީގައި، އެއްދުވަހަކު ރާބޮއިގެންހުރި މީހަކު އިމާމުވެ ނަމާދުކުރިއިރު، ކީރިތި ޤުރްއާނުގެ ލަފުޒުތައް ނުބައިކޮށް ކިޔެވުމުގެ ސަބަބުންނެވެ.\nއެހެންކަމުން، މި އާޔަތް ބާވައިލެއްވުމަށް ފަހު، މަސްތުގެ ޙާލަތުގައި ތިބެގެން ނަމާދުކުރުން ހުއްޓުނެވެ. އެހެންކަމުން، މި އާޔަތް ބާވައިލެއްވުނީ، ބަނގުރާ ޙަރާމްކުރެއްވުމުގެ ކުރީގައި ކަން އެނގެއެވެ. އަދި މި އާޔަތުގައި މި ވަނީ ބަނގުރާ ޙަރާމްކުރެއްވުމުގެ ގޮތުން އެޅުއްވުނު ދެވަނަ ފިޔަވަޅުގެ ވާހަކައެވެ.[40] \nއަދި މި އާޔަތުގެ ފަހުކޮޅުގައިވާ ޙުކުމްތައް ބާވައިލެއްވުނީ، ކައު އިތުރު ރަސޫލާގެ އަޞްޙާބުން ކުރެއްވި ދަތުރުފުޅެއްގައި، ފެންނެތި ފެނަށް ދަތިވުމުގެ ސަބަބުން، ވުޟޫނުކުރައްވައި ނަމާދުކުރެއްވުމުންނާއި، ހިނައިވަޑައިގަތުމުގައްޔާއި ވުޟޫކުރެއްވުމުގައި ބައެއް އަޞްޙާބުންނަށް، ފެނުގެ ބޭނުން ކުރައްވާން، ޞިއްޙީގޮތުން ދަތިފުޅުވުމުން ކަމުގައި ރިވާވެފައި ވެއެވެ.[41] ","[39] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[40] تُحْفَةُ الْأحْوَذِي فِي شَرْحِ جَامِعُ التِّرمِذِي لِلشَّيْخِ الْمُبَارَكْفُورِي\n[41] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(44) އޭ ރަސޫލާއެވެ! ޔަހޫދީންގެ ތެރެއިން، ތައުރާތުގައިވާ ޢިލްމުން ކޮންމެވެސް މިންވަރެއް އެނގިފައިވާ މީހުން ކަންތައްކުޅަ ގޮތް، އިބަ ރަސޫލާ ދެކެވަޑައިނުގަންނަވަމުތޯއެވެ؟ އެބައިމީހުން ކަންތައްކުޅަ ގޮތަކީ، އިބަ ރަސޫލާގެ ރިސާލަތުގެ ތެދުކަމުގެ މައްޗަށް ތައުރާތުގައި އައިސްފައިވާ އެންމެހައި ދަލީލުތަކާއި، ޙުއްޖަތްތަކާއި، ބުރުހާންތަކާ ދެކޮޅުހަދައި، ހިދާޔަތުގެ ބަދަލުގައި މަގުފުރެދުން ގަތުމެވެ. އޭ ހިދާޔަތުގެ ތެދުމަގު ލިބިފައިވާ މީސްތަކުންނޭވެ! އެ ފަދަ ފުރެދުންތެރީން އެދެނީ އަދި އެބައިމީހުން އުންމީދު ކުރަނީ، އެބައިމީހުން ސިދާމަގުން އެއްކިބާވެ މަގުފުރެދިފައިވާ ފަދައިން، ތިޔަބައިމީހުން ވެސް ސިދާމަގުން އެއްކިބާވެ މަގުފުރެދިގެން ދިއުމަށެވެ.[42]\nދަންނާށެވެ! މި އާޔަތުގައި، اللهُ سُبحَانَهُ وَتَعَالَى ބަޔާންކުރައްވައިފައި މި ވަނީ، އެ إِلٰهُ ބާވައިލެއްވި ބައެއް ޙުކުމްތަކަށް ޢަމަލުކޮށް، އަނެއްބައި ޙުކުމްތަކަށް ޢަމަލުނުކޮށް ދޫކޮށްލި، ފޮތުގެ އަހްލުވެރީންނަކީ، އެބައިމީހުނަށް ޓަކައި، އެ إِلٰهُ ފޮނުއްވި ތެދުމަގުގެ ބަދަލުގައި މަގުފުރެދުން އިޚްތިޔާރުކޮށް، އެހެން މީހުން ވެސް މަގުފުރެދިގެން ދިއުމަށް އެދޭ ބަޔަކު ކަމެވެ.","[42] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(45) އޭ މުއުމިނުންނޭވެ! ތިޔަބައިމީހުންނާމެދު ޔަހޫދީންގެ ހިތުގައިވާ ދެކޮޅުވެރިކަމާއި ޢަދާވާތްތެރިކަން، ތިޔަބައިމީހުންނަށްވުރެން ބޮޑަށް، اللهُ سُبحَانَهُ وَتَعَالَى ދެނެވޮޑިގެންވެތެވެ. ވުމާއެކު، އެބައިމީހުންގެ ކަންތައްތައް ތިޔަބައިމީހުންނަށް ބަޔާންކޮށް ދެއްވައި، اللهُ سُبحَانَهُ وَتَعَالَى ތިޔަބައިމީހުންނަށް އެބައިމީހުންގެ ޚަބަރު ދެއްވަތެވެ. އަދި އެބައިމީހުންނާ ކުރެވޭ ހަނގުރާމަތަކުގައްޔާއި އެ ނޫން ހުރިހައި ކަމެއްގައި ވެސް ތިޔަބައިމީހުންގެ މަދަދުވެރި އެހީތެރިއަކު ކަމުގައި ވުމަށް، اللهُ سُبحَانَهُ وَتَعَالَى ފުދެއެވެ. އަދި އެބައިމީހުންގެ މަކަރުވެރި ރޭވުންތަކާއި ދުއްތުރައުތަކުން ސަލާމަތްކޮށްދެއްވައި ތިޔަބައިމީހުންނަށް ނަޞްރުދެއްވުމަށް، اللهُ سُبحَانَهُ وَتَعَالَى ފުދެއެވެ.[43]\nދަންނާށެވެ! މި އާޔަތުގައި، اللهُ سُبحَانَهُ وَتَعَالَى ބަޔާންކުރައްވައިފައި ވަނީ، އެ إِلٰهُ ބާވައިލެއްވި ބައެއް ޙުކުމްތަކަށް ޢަމަލުކޮށް، އަނެއްބައި ޙުކުމްތަކަށް ޢަމަލުނުކޮށް ދޫކޮށްލި ފޮތުގެ އަހްލުވެރީންނަކީ، މުސްލިމުންގެ ޢަދާވާތްތެރީންކަމެވެ. އެހެންކަމުން، އެބައިމީހުންގެ އެހީތެރިކަމާއި އެކުވެރިކަމަށް ނޭދި، އެބައިމީހުނާމެދު ސަމާލުވެ، ރައްކައުތެރިވެ ތިބުމަށް، މި އާޔަތުގައި މުސްލިމުންނަށް އަމުރުކުރައްވައިފައި ވެއެވެ.\nއަދި މުސްލިމުންނަށް އެހީތެރިވެވޮޑިގަންނަވައި ނަޞްރުދެއްވުމަށް، اللهُ سُبحَانَهُ وَتَعَالَى ފުދޭކަން ވެސް މިއާޔަތުގައި އަންގަވައިފައި ވެއެވެ.","[43] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(46) مُوسَى عَلَيهِ السَّلَامُއަށް، اللهُ سُبحَانَهُ وَتَعَالَى ބާވައިލެއްވި ތައުރާތުގައި އައިސްފައިވާ، مُحَمَّدُ ﷺގެ ސިފަފުޅުތަކާއި، އެ ރަސޫލާއާ ބެހޭ ވާހަކަތަކާ އަދި އެ ފޮތުގައިވާ ބައެއް ޝަރްޢީ ޙުކުމްތައް ބަޔާންކުރައްވައިފައިވާ އާޔަތްތަކާއި އެ އާޔަތްތަކުގެ މާނަ އެގޮތްމިގޮތަށް ބަދަލުކޮށް، އެ އާޔަތްތަކުގެ ޙަޤީޤީ މާނަ އޮޅުވައިލައި އުޅުނު ނުބައި ބަޔަކު ޔަހޫދީންގެ ތެރޭގައި އުޅުނެވެ. އަދި، اللهُ سُبحَانَهُ وَتَعَالَىގެ ވަޙީބަސްފުޅު އެގޮތަށް ބަދަލުކުރުމަށް ފަހު އެބައިމީހުން ބުނެއެވެ. މިއީ، الله سُبحَانَهُ وَتَعَالَى ބާވައިލެއްވި އާޔާތްތަކާއި އެ އާޔަތްތަކުގެ މާނައެވެ.\nޝައްކެއްނެތެވެ. އެއީ، اللهُ سُبحَانَهُ وَتَعَالَىއަށް ނިސްބަތްކޮށް އެ ޔަހޫދީން ހަދާ ބުހުތާން ދޮގެކެވެ. އަދި، اللهُ سُبحَانَهُ وَتَعَالَىގެ ރަސޫލާ مُحَمَّدُ ﷺއަށް އެ ޔަހޫދީން ދަންނަވައެވެ. ތިބާ ތިޔަ ދައްކަވާ ވާހަކަފުޅުގެ އަޑުއަހައި ތިބާގެ އަމުރުފުޅަށް އަޅުގަނޑުމެން ނުކިޔަމަންތެރިވެ އުރެދިއްޖައީމެވެ. އަދި ނީވޭ މީހެއްގެ ގޮތުގައި ހުންނަވައިގެން އަޅުގަނޑުމެން މި ދައްކާ ވާހަކައިގެ އަޑު އައްސަވާށެވެ! ނުވަތަ، އަޅުގަނޑުމެން މި ދައްކާ ވާހަކަތައް ތިބާގެ ކަންފަތްޕުޅަށް އިވިވަޑައިނުގަންނަވާނޭ ގޮތް، اللهُ سُبحَانَهُ وَتَعَالَى މިންވަރު ކުރައްވާށިއެވެ! ކޮންމެއަކަސް، މި ފަދައިން ޔަހޫދީން ބުނެއުޅުނީ، ކައުއިތުރު ރަސޫލާއަށް ފުރައްސާރަކޮށް ބަދު ދުޢާކުރުމުގެ މަޤްޞަދުގައެވެ.\nއަދި މުސްލިމުން، ކައުއިތުރު ރަސޫލާއާ މުޚާޠަބުކުރުމުގައި «رَاعِنَا» މި ލަފުޒު ބޭނުންކޮށް، ތިމަންމެންނަށް ޓަކައި ރިޢާޔަތްކުރައްވާށެވެ! މި ފަދައިން ދަންނަވާކަމަށް ޓަކައި ޔަހޫދީން، ރަސޫލާއާ މުޚާޠަބުކުރުމުގައި «رَاعِنَا» މި ލަފުޒު ބޭނުންކުރާންފެށީ، ބައެއް ފަހަރު «رُعُونَة»އަށް އަދި އަނެއްބައި ފަހަރު «رَاعِينَا»އަށް ބަދަލުކޮށްގެންނެވެ.\n«رُعُونَة»ގެ މާނައަކީ، ”ވިސްނުމެއްނެތް މޮޔަ މީހާ“ މިއެވެ. އަދި «رَاعِينَا»ގެ މާނައަކީ، ”އަހުރެމެންގެ ގެރިބަކަރި ޖަމަލު ހުއިހައްޕާ މީހާ“ މިއެވެ. ޝައްކެއްނެތެވެ. މި ފަދަ ބަސްތައް ޔަހޫދީން ބޭނުންކުރަމުން ދިޔައީ، އެބައިމީހުންގެ ދޫތަކުން ބަސްތައް އޮޅުވައިލުމުގެ ގޮތުންނާއި، އިސްލާމް ދީނަށާއި، ކައު އިތުރު ރަސޫލާއަށް ފުރައްސާރަކުރުމުގެ ގޮތުންނެވެ.\nއަދި އެ ފަދަ ހުތުރު ބަސްތައް، ކައު އިތުރު ރަސޫލާގެ އަރިހުގައި ދެންނެވުމުގެ ބަދަލުގައި، ”އަޅުގަނޑުމެން ތިބާގެ ބަސްފުޅު ކަނުލައި އަހައި، ތިބާގެ އަމުރުފުޅަށް ކިޔަމަންތެރިވެއްޖައީމެވެ. އަދި ތިބާގެ އަރިހުގައި އަޅުގަނޑުމެން ދަންނަވާ ދެންނެވުންތަކުގެ އަޑު އައްސަވާށެވެ! އަދި އަޅުގަނޑުމެންނަށް ބައްލަވައިލައްވައި އަޅުގަނޑުމެންނަށް ޓަކައި ރިޢާޔަތްކުރައްވައި އިންތިޒާރުކުރައްވާށެވެ!“ މި ފަދައިން، އިބަ ރަސޫލާގެ އަރިހުގައި ޔަހޫދީން ދެންނެވި ނަމަ، اللهُ سُبحَانَهُ وَتَعَالَىގެ ޙަޟްރަތުގައި އެބައިމީހުންނަށް ޓަކައި އެ ގޮތް މާ ހެޔޮކަން ބޮޑުވެފައި ސީދާކަން ބޮޑުވީސް މެއެވެ. ނަމަވެސް، އެ ޔަހޫދީންގެ ކިބައިގައިހުރި ހަރުކަށިކަމާއި، ގޮތް ދޫނުކުރުމާއި، مُحَمَّدُ ﷺގެ ރިސާލަތަށް އިންކާރުކޮށް ކާފިރުވުމުގެ ސަބަބުން، اللهُ سُبحَانَهُ وَتَعَالَى އެބައިމީހުންނަށް ލަޢްނަތްލައްވައި، އެ إِلٰهُގެ ރަޙްމަތުން އެބައިމީހުން ބޭރުކުރެއްވިއެވެ.\nއެހެންކަމުން، ފައިދާކުރަނިވި އީމާނަކުން އެބައިމީހުން އީމާނެއް ނުވާނެއެވެ. ނުވަތަ ޔަހޫދީންގެ ތެރެއިން މަދު ބަޔަކު މެނުވީ، مُحَمَّدُ ﷺއަށް ބާއްވައިލެއްވުނު ރިސާލަތު ޤަބޫލުކޮށް އީމާނެއް ނުވާނެއެވެ.[44] \nދަންނާށެވެ! ޙަޤީޤަތުގައި ފައިދާކުރަނިވި އީމާންކަމަކީ، مُحَمَّدُ ﷺއާ ތަބާވެ، އެ ރަސޫލާ ގެންނެވި ޝަރީޢަތުގެ އެއްވެސް ކަމަކާ ދެކޮޅުހެދުމެއް ނެތި، އެ ޝަރީޢަތުގައިވާ ހުރިހައި ކަމެއް ހިތުގެ އަޑީން ތެދުކޮށް ޤަބޫލުކޮށް، އެ ޝަރީޢަތާ އެއްގޮތަށް ޢަމަލުކުރުމެވެ. އަދި މި އާޔަތުގައި، اللهُ سُبحَانَهُ وَتَعَالَى އަންގަވައިފައި މި ވަނީ، ފޮތުގެ އަހްލުވެރީންގެ ތެރެއިން ޔަހޫދީންގެ ވާހަކައެވެ. އެބައިމީހުން ބުނަމުން ދިޔަ ބައެއް ބުނުންތަކާއި، އެބައިމީހުން ކުރަމުން ދިޔަ ބައެއް ކަންތައްތަކުގެ ވާހަކައެވެ. އެ ފަދަ ބުނުންތަކުގެ ތެރޭގައި، ކީރިތި ރަސޫލާއާ މުޚާޠަބުކުރުމުގައި، އެ ރަސޫލާގެ އަޞްޙާބުން ބޭނުންފުޅުކުރައްވަމުން ގެންދެވި «رَاعِنَا» މި ލަފުޒު ބޭނުންކުރުމުގެ ބަދަލުގައި، ބައެއް ފަހަރު «رُعُونَة» މި ލަފުޒު އަދި އަނެއްބައި ފަހަރު «رَاعِينَا» މި ލަފުޒު ބޭނުންކޮށް، ރަސޫލާއަށް އެބައިމީހުން ބުނެ އުޅުނު ބަދުބަސްތައް ހިމެނެއެވެ.\nއަދި އެބައިމީހުންކޮށް އުޅުނު ކަންތައްތަކުގެ ތެރޭގައި، ތައުރާތުގައި އޮތް ރަޖަމުގެ އާޔަތް ފޮރުވުމާއި، އެ ފޮތުގައިހުރި ރަސޫލާގެ ސިފަފުޅުތައް ވަންހަނާކުރުން ހިމެނެއެވެ. އަދި އެ ގޮތަށް، އެބައިމީހުން އެ ޢަމަލުކުރަމުން ދިޔައީ، އިސްލާމް ދީނަށާއި، އެ ދީނުގެ ރަސޫލާއަށް އުނިކަން ދިނުމުގެ މަޤްޞަދުގައެވެ. އަދި އެ ޔަހޫދީންގެ ކަންތައްތައްހުރި ގޮތް، މިހާ ސާފުކޮށް، اللهُ سُبحَانَهُ وَتَعَالَى އަންގަވައިފައި މި ވަނީ، އެ ފަދަ މީހުންނާމެދު، މުސްލިމުން ރައްކައުތެރިވެ ހުޝިޔާރުވެތިބުމަށް ޓަކައެވެ.[45] ","[44] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[45] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(47) އޭ ފޮތުގެ އަހްލުވެރީން ކަމުގައިވާ ޔަހޫދީންނޭވެ! ތިޔަބައިމީހުންގެ ގާތުގައިވާ ތައުރާތާއި އިންޖީލުގައިވާ ޢާންމު އުޞޫލުތަކާއި ޤަވާޢިދުތައް ތެދުކުރަނިވި ގޮތުގައި، ތިމަން إِلٰهُ ބާވައިލެއްވި ކީރިތި ޤުރްއާނުގައިވާ އެންމެހައި އިރްޝާދުތައް ތެދުކޮށް އެ ފޮތަށް އީމާންވެ، އެ ފޮތުގައިވާ ގޮތަށް ޢަމަލުކުރާށެވެ! އެއީ، ކީރިތި ޤުރްއާން ދޮގުކުރާ މީހުންގެ މައްޗަށް، ތިމަން إِلٰهُ ކޯފާލައްވައި އެބައިމީހުންގެ މޫނުތަކުގައިވާ ބުމަޔާއި، ލޮލާއި، ނޭފަތާއި، އަނގަޔާއި، މި އެންމެހައި ގުނަވަންތައް ނެތިކުރައްވައި އެބައިމީހުންގެ ސިފަ ބަދަލުކުރައްވައި، އެ މޫނުތައް ފުރަގަހަށް އަނބުރައި ލެއްވުމުގެ ކުރީންނެވެ.\nނުވަތަ ޔަހޫދީންގެ މައްޗަށް، ހޮނިހިރު ދުވަހު މަސްހިފުން، ތިމަން إِلٰهُ މަނާ ކުރައްވައިފައި ވަނިކޮށް، އެ ދުވަހު މަސްހިފި ޔަހޫދީން، ރާމާމަކުނަށާއި، އޫރުގެ ސިފައަށް ބަދަލުކުރައްވައި، އެބައިމީހުންގެ މައްޗަށް، ތިމަން إِلٰهُ ލަޢްނަތްލެއްވި ފަދައިން، ޤުރްއާން ދޮގުކުރާ މީހުންގެ މައްޗަށް، ތިމަން إِلٰهُ ލަޢްނަތްލެއްވުމުގެ ކުރީންނެވެ. ޝައްކެއްނެތެވެ. اللهُ سُبحَانَهُ وَتَعَالَى މިންވަރުކުރައްވައި ނިޔާކުރައްވައިފި ކޮންމެ ކަމެއްމެ އޮންނާނީ އެ ނިޔާކުރެއްވި ގޮތަކަށް ވެފައެވެ. އަދި އެއްވެސް ޙާލެއްގައި، އެ إِلٰهُ އިރާދަކުރައްވައިފި ކަމެއް ވިޔަނުދީ މަނާކުރެވޭނޭ ހަމަ އެއްވެސް ފަރާތެއް ނުވެއެވެ.[46] \nދަންނާށެވެ! ޔަހޫދީންގެ ޢިލްމުވެރީންގެ ތެރެއިން އަރައިތިބި ބައެއް މީހުންނާ ބެހޭގޮތުންނެވެ. އަދި އެ ކަން ހިނގި ގޮތާމެދު ރިވާވެފައި ވެއެވެ. އެއްދުވަހަކު، عَبْدُ اللهِ بْن صُورِيَاއާއި، كَعْبُ بْن أَسَدއާ އަދި އެ ނޫން ވެސް ބައެއް ޔަހޫދީންގެ ޢިލްމުވެރީންނާ، رَسُولُ اللهِ ﷺ ވާހަކަފުޅުދެއްކެވިއެވެ. އަދި އެ ވާހަކަފުޅުގެ ތެރޭގައި އެބައިމީހުންނަށް ވިދާޅުވިއެވެ. ”އޭ ޔަހޫދީންނޭވެ! اللهُ سُبحَانَهُ وَتَعَالَىއަށް ބިރުވެތިވެ، އިސްލާމް ދީން ޤަބޫލުކުރާށެވެ! ފަހެ، اللهُ ގަންދީ ތިމަން ރަސޫލާ ވިދާޅުވަމެވެ. ހަމަށަވަރުން، ތިޔަބައިމީހުންގެ ގާތަށް ތިމަން ރަސޫލާ މި ގެންނެވި ދީނަކީ، ޙައްޤު ދީން ކަން، ތިޔަބައިމީހުން ރަނގަޅަށް ދަންނަ ކަމާމެދު އެއްވެސް ޝައްކެއްނެތެވެ.“\nމި ފަދައިން ވިދާޅުވުމުން އެބައިމީހުން ދެންނެވިއެވެ. ”އޭ مُحَمَّدُ بْن عَبْدِ اللهِ އެވެ! ތިޔަ ކަމެއް އަޅުގަނޑުމެންނަކަށް އެއްގޮތަކަށް ވެސް ނޭނގެއެވެ.“ ދެން، އެބައިމީހުން އެ ދެންނެވި ވާހަކަތަކާ ގުޅޭ ގޮތުން މި އާޔަތް ބާވައިލެއްވުނުކަމުގައި ރިވާވެގެން ވެއެވެ.[47] ","[46] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[47] الْجَامِعُ لأِحْكَامِ الْقُرْآنِ لِلْإمَامِ الْقُرْطُبِي"],["(48) ހަމަކަށަވަރުން، اللهُ سُبحَانَهُ وَتَعَالَىގެ ޚަލްޤުތަކުންގެ ތެރެއިން އެއްވެސް ފަރާތެއް، އެ إِلٰهއާ ބައިވެރިކޮށް ޝިރްކުކޮށް ކާފިރުވެއްޖެ އެއްވެސް މީހެއްގެ ފާފަ، އެ إِلٰهُ ނުފުއްސަވާނެތެވެ. އަދި އެ ފަދަ މީހުންނަށް ޢަޛާބުދެއްވުމަކީ، އެ إِلٰهُގެ ޢަދްލުވަންތަކަމެވެ.\nއަދި ޝިރްކުކުރުމުގެ ފާފަ ފިޔަވައި، އެހެން ހުރިހައި ފާފައެއް، އެ إِلٰهُ އެދިވޮޑިގަތް މީހަކަށް، އެ إِلٰهُ ފުއްސަވައިދެއްވާނެތެވެ. އަދި ހަމަ އެހެންމެ، ޝިރްކުކުރާ މީހާ ވެސް، އެ މީހަކު ކުރަމުން އައި ޝިރްކުކުރުން ދޫކޮށް، އިޚްލާޞްތެރިކަމާ އެކު، اللهُ سُبحَانَهُ وَتَعَالَىގެ ޙަޟްރަތަށް ރުޖޫޢަވެ ތައުބާވުމުން، ޝިރްކުކުރުމުގެ ފާފަ ވެސް، އެ إِلٰهُ ފުއްސަވައިދެއްވާނެތެވެ. އެއީ، އެ إِلٰهُގެ އޯގާވަންތަކަމެވެ. އަދި، اللهُ سُبحَانَهُ وَتَعَالَىގެ ޚަލްޤުތަކުންގެ ތެރެއިން އެއްވެސް ފަރާތެއް، އެ إِلٰهއާ ބައިވެރިކޮށް ޝިރްކުކޮށްފި މީހަކީ، އެންމެ ބޮޑު ފާފައަށް އަރައިގެންފި މީހަކު ކަން ކަށަވަރެވެ. ވުމާއެކު، ޝިރްކުކުރުން މަތީ ދެމިހުއްޓައި މަރުވެއްޖެ މީހަކުގެ ފާފަ، އެއްވެސް ޙާލެއްގައި، اللهُ سُبحَانَهُ وَتَعَالَى ނުފުއްސަވާނެތެވެ.\nދަންނާށެވެ! ޝިރްކުކުރުމަކީ، އީމާންކަމުގެ ނޫރު ތިމާގެ ހިތުގެ ތެރެއަށް ވަނަނުދީ، އެ ކަމަށް ހުރަސްއަޅާ ފަރުދާއެކެވެ. ވުމާއެކު، އުންމަތްތަކާއި، ޖަމާޢަތްތަކާއި، އަފްރާދުން، ޙައްޤުގެ މަގުން އެއްކިބާކޮށް، މުޖުތަމަޢުތައް ހަލާކުކޮށް ސުންނާފަތިކުރާ ހުރިހައި ނުބައި ކަމެއް އުފެދިގެން އަންނަނީ ޝިރްކުކުރުމުގެ ތެރެއިންނެވެ. އެހެންކަމުން، ޝިރްކުކުރުމުގެ ފާފަނުފުއްސަވާނޭ ކަން މި އާޔަތުގައި އެންގެވިއެވެ.\nއެއްދުވަހަކު، رَسُولُ اللهِ ﷺ އަންނަނިވި އާޔަތް ކިޔަވައި ވިދާޅުވިއެވެ. (إِنَّ اللهَ يَغْفِرُ الذُّنُوبَ جَمِيعاً...) މާނައީ: ”ހަމަކަށަވަރުން، اللهُ سُبحَانَهُ وَتَعَالَى އެންމެހައި ފާފަތައް ފުއްސަވައެވެ.“ ދެން އެ ވަގުތު، މީހަކު ދެންނެވިއެވެ. ”އޭ اللهُ سُبحَانَهُ وَتَعَالَى ގެ ރަސޫލާއެވެ! ޝިރްކުކުރުމުގެ ފާފަ ވެސް ފުއްސަވާތޯއެވެ؟“\nދެން، އޭނާ އެ ކުރި ސުވާލުގެ ޖަވާބުގައި މި އާޔަތް ބަވައިލެއްވުނުކަމުގައި ރިވާވެގެން ވެއެވެ.[48] ","[48] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(49) އޭ ނަބިއްޔާއެވެ! އެ ބަޔެއްގެ އަމިއްލަ ނަފްސަށާއި އެ ބަޔަކުކުރާ ކަންތައްތަކަށް އަމިއްލައަށް ތާރީފުކޮށް ޘަނާކިޔައި، އެ އިން އެއްވެސް ކަމެއްގައި އުނިކަމެއް އަދި ޢައިބެއް ވިއަސް ނެތްކަމަށް ބުނާ އަދި އެބައިމީހުންނަކީ އެހެނިހެން މީސްތަކުންގެ މައްޗަށް މާތްކުރައްވައި، اللهُ سُبحَانَهُ وَتَعَالَى ޚިޔާރުކުރައްވައިފައިވާ ބަޔަކު ކަމުގައްޔާއި، ސުވަރުގެ ވަދެވޭނީ ހަމައެކަނި އެބައިމީހުންނަށް ކަމުގައި ދެކޭ މީހުން، އިބަ ރަސޫލާ ދެކެވަޑައިނުގަންނަވަމުތޯއެވެ؟\nޝައްކެއްނެތެވެ. އެ ފަދަ މީހުން އެ ދައްކާ ވާހަކަތަކަކީ، އެއްވެސް ކަހަލަ ތެދުވެރިކަމެއް ޙަޤީގަތެއްހުރި ވާހަކަތަކެއް ނޫނެވެ. އެހެނީ، ހަމަކަށަވަރުން، އަޅުތަކުންކުރާ ޢަމަލުގެ ޙަޤީޤަތް މޮޅަށް ދެނެވޮޑިގެންވަނީ، اللهُ سُبحَانَهُ وَتَعَالَى ކަމަށް ވުމާ އެކު، އަޅުތަކުންގެ ކިބައިގައިވާ ރަނގަޅުކަމާއި ނަޒާހަތްތެރިކަން ބަޔާންކުރައްވައި ޘަނާ ވަޙީކުރެއްވުމަކީ، ހަމައެކަނި، اللهُ سُبحَانَهُ وَتَعَالَىއަށް އޮތް، އެ إِلٰهُގެ ޙައްޤެކެވެ. ވީމާ، އަޅުތަކުން ކިތަންމެ ކުޑަ ހެޔޮ ކަމެއް ކޮށްފައިވާ ނަމަ ވެސް، އެ އިން ކިތަންމެ ކުޑަ މިންވަރެއް ވިއަސް އުނިކުރައްވައި، އެ إِلٰهُ އެ ބަޔަކަށް އަނިޔާވެރިވެވޮޑިނުގަންނަވާނެތެވެ. އެއީ، ކަދުރު އޮށެއްގެ ނިރުވަޅުގައިވާ ދުލިފަށުގެ މިންވަރުން ކަމުގައި ވިއަސް މެއެވެ.[49] \nދަންނާށެވެ! މި އާޔަތުން ދޭހަވާ ގޮތުގައި، ކާބަފައިންގެ މާތްކަމާމެދު ފަޚްރުވެރިވެ، ތިމާމެންގެ މޮޅުކަމުގެ ވާހަކަދައްކައި، ތިމާމެންކުރާ ކަންތައްތަކަށް އަމިއްލައަށް ތާރީފުކުރުމަކީ، اللهُ سُبحَانَهُ وَتَعَالَى ރުހިވޮޑިގަންނަވާ ކަމެއް ނޫނެވެ. އަދި އެ ކަމަކީ، މީސްތަކުންގެ ނަޒަރުގައި ވެސް ނުހަނު ބޮޑަށް ނުރުހެވޭ ކަމެކެވެ. ކަން މިހެން ހުރުމާ އެކު ވެސް، އެ ފަދަ ކަންތައްތަކުރާ މީހުން، އެ ގޮތަށް އެ ކަންތައްތައް ކުރަނީ، އެ ކަމުގެ ނުބައި ނަތީޖާއާމެދު ކުޑަވެސް ވިސްނުމެއްނެތި، ހަވާ ނަފްސުގެ އެދުންތަކާ ތަބާވެ، ދުނިޔޭގެ ހެއްލުންތެރި ދަޅަތަކުގައި ޖެހުމުގެ ސަބަބުންނެވެ. އެހެންކަމުން، މީހަކު ނުވަތަ ބަޔަކު އަމިއްލައަށްކުރާ ތާރީފަކީ، ދުނިޔޭގައި ވެސް އަދި އާޚިރަތުގައި ވެސް އެއްވެސް އަގެއްހުރި ކަމެއް ނޫނެވެ. އަދި ކިއެއްތަ! ތާރީފުލިބުން ޙައްޤުވަނިވި ކަމަކީ، اللهُ سُبحَانَهُ وَتَعَالَى ރުހިވޮޑިގަންނަވާ މަގުން ހިނގުމުވެ.[50] \nކަންތައްހުރީ މިހެން ކަމުގައި ވުމާ އެކު ވެސް، އެ ނަމެއްގައި ތާރީފު އެކުލެވޭ އެއްވެސް ނަމެއް އަދި ލަޤަބެއް ވިއަސް މީހަކަށް ދިނުމަކީ، އިސްލާމް ދީނުގައި އެދެވިގެންވާ ކަމެއް ނޫނެވެ. عَنْ مُحَمَّدِ بْنِ عَمْرِو بْنِ عَطَاءٍ، قَالَ: سَمَّيْتُ ابْنَتِي بَرَّةَ، فَقَالَتْ لِي زَيْنَبُ بِنْتُ أَبِي سَلَمَةَ: «إِنَّ رَسُولَ اللهِ صَلَّى اللهُ عَلَيْهِ وَسَلَّمَ نَهَى عَنْ هَذَا الِاسْمِ، وَسُمِّيتُ بَرَّةَ»، فَقَالَ رَسُولُ اللهِ صَلَّى اللهُ عَلَيْهِ وَسَلَّمَ: «لَا تُزَكُّوا أَنْفُسَكُمْ، اللهُ أَعْلَمُ بِأَهْلِ الْبِرِّ مِنْكُمْ» فَقَالُوا: بِمَ نُسَمِّيهَا؟ قَالَ: «سَمُّوهَا زَيْنَبَ»[51] މާނައީ: مُحَمَّد بْن عَمْرِو بْنِ عَطَاءٍ رَحِمَهُمَا اللَّهُ ވިދާޅުވިއެވެ. ތިމަންގެ އަންހެން ދަރިފުޅަށް بَرَّةُ މި ފަދައިން ކިޔައި ނަންދިނުމުން، أَبُو سَلَمَةَގެ ދަރިކަނބަލުން زَيْنَبُ رَضِيَ اللَّهُ عَنْهُمَا ވިދާޅުވިއެވެ.\nހަމަކަށަވަރުން، رَسُولُ اللهِ ﷺވަނީ ތިޔަ ނަންކިއުން މަނާކުރައްވައިފައެވެ. އެހެނީ، ތިޔަ ނަމުން، ތިމަން ކަމަނާއަށް ނަންދެވުމުން، رَسُولُ اللهِ ﷺ ޙަދީޘުކުރެއްވިއެވެ. ”ތިޔަބައިމީހުން އަމިއްލައަށް، ތިޔަބައިމީހުންގެ އަމިއްލަ ނަފްސުތަކަށް ތާރީފުނުކުރާށެވެ! ތިޔަބައިމީހުންގެ ތެރެއިން ހެޔޮކަމުގެ އަހްލުވެރީންނަކީ، ކޮން ބަޔަކު ކަން، މޮޅަށް ދެނެވޮޑިގެންވަނީ اللهُ سُبحَانَهُ وَتَعَالَىއެވެ.“ ދެން، رَسُولُ اللهِ ﷺގެ އަރިހުގައި އެބައިމީހުން ދެންނެވިއެވެ. އެ ކުއްޖާއަށް އަޅުގަނޑުމެން ދޭންވީ ކޮން ނަމެއްތޯއެވެ؟ ޙަދީޘުކުރެއްވިއެވެ. ”زَيْنَب މި ނަން ކިޔާށެވެ!“\nދަންނާށެވެ! بَرَّةُ މި ނަން ކިޔަނީ ހެޔޮލަފާ އަންހެނާއަށެވެ. زَيْنَب މި ނަން ކިޔަނީ މަންޒަރު ރިވެތި ވަސްމީރު ގަހަކަށެވެ.\nއަދި ހަމަ އެހެންމެ، އަނެކުންނަށް ތާރީފުކުރުމާމެދު ރިވާވެގެން ވެއެވެ. عَنْ أَبِي بَكْرَةَ رَحِمَهُمَا اللَّهُ، أَنَّ رَجُلًا ذُكِرَ عِنْدَ النَّبِيِّ صَلَّى اللهُ عَلَيْهِ وَسَلَّمَ فَأَثْنَى عَلَيْهِ رَجُلٌ خَيْرًا، فَقَالَ النَّبِيُّ صَلَّى اللهُ عَلَيْهِ وَسَلَّمَ: «وَيْحَكَ، قَطَعْتَ عُنُقَ صَاحِبِكَ»- يَقُولُهُ مِرَارًا- إِنْ كَانَ أَحَدُكُمْ مَادِحًا لَا مَحَالَةَ فَلْيَقُلْ: «أَحْسِبُ كَذَا وَكَذَا» إِنْ كَانَ يُرَى أَنَّهُ كَذَلِكَ، وَحَسِيبُهُ اللَّهُ، وَلَا يُزَكِّي عَلَى اللَّهِ أَحَدًا[52] މާނައީ: أَبُو بَكْرَةَ رَحِمَهُمَا اللَّهُގެ އަރިހުން ރިވާވެގެންވެއެވެ. ހަމަކަށަވަރުން، ސަލަމާއި ޞަލަވާތްލެއްވި މާތް ނަބިއްޔާގެ އަރިހުގައި ކޮންމެވެސް މީހެއްގެ ވާހަކަދެކެވުނެވެ. ފަހެ، އެ ހިނދު، އެ ތާނގައި ހުންނެވި ކޮންމެވެސް ޞަޙާބީއަކު، އެ މީހެއްގެ ރަނގަޅު ވާހަކަ ދަންނަވައި އެ މީހަކަށް ތާރީފުކުރެއްވިއެވެ. ދެންފަހެ، ސަލަމާއި ޞަލަވާތްލެއްވި މާތް ނަބިއްޔާ ޙަދީޘުކުރެއްވިއެވެ. ”ހިތާމަހުއްޓެވެ. ތިބާ އޭނާގެ ކަނދުރާ ބިންދަވައިލައްވައިފީމުއެވެ.“\nމިފަދައިން ވިދާޅުވެ، އެތައް ފަހަރަކު އެ ބަސްފުޅު ތަކުރާރުކުރެއްވިއެވެ. އެއަށްފަހު ޙަދީޘުކުރެއްވިއެވެ. ”ތިޔައިން ޞަޙާބީއަކު، އަނެކެއްގެ ތާރީފުކުރައްވާން ކޮންމެހެން ބޭނުންފުޅު ނަމަ، އަންނަނިވި ފަދައިން ވިދާޅުވާހުށިކަމެވެ! «أَحْسِبُ كَذَا وَكَذَا» މާނައީ: ”ތިމަންނާ ދެކޭގޮތުގައި އެވެނި މީހަކީ، އެވެނިމިވެނި ރަނގަޅު ސިފަތަކުގެ ވެރިއެކެވެ.“ އޭނާ ނިމިގެންދާނޭ ގޮތާއި، އޭނާގެ ޟަމީރުގައިވާ ކަންތައްތަކާއި، އޭނާގެ ސިއްރު ދެނެވޮޑިގެންވަނީ اللهއެވެ. އަދި އޭނާގެ ޙިސާބުބައްލަވާނޭ ފަރާތަކީ، اللهއެވެ. އެ إِلٰهُގެ ޙަޟްރަތުގައި އެކަކަށް ވެސް، ތިމަންނާއީ އަދި އެވެނި މީހަކީ ކުށެއް ނެތް މީހަކު ކަމުގައި ނުދެންނެވޭހުއްޓެވެ.“ އަދި މީހެއްގެ ރަނގަޅު ވާހަކަ ބުނަންވާނީ އެ ސިފަތައް އޭނާގެ ކިބައިން ފެންނަކަމުގައި ވާ ނަމައެވެ.\nއަދި އެހެން ޙަދީޘެއްގައި ވެއެވެ. «إِذَا رَأَيْتُمُ اْلمَدَّاحِينَ فَاحْثُوا فِي وُجُوهِهِمُ التُّرَابَ»[53] މާނައީ: ”އެއްވެސް މީހެއްގެ ކުރިމަތީގައި މީހަކު ތާރީފުކުރާތަން ތިޔަބައިމީހުންނަށް ފެނިއްޖެ ނަމަ، ފަހެ، ތިޔަބައިމީހުން އެ މީހެއްގެ މޫނަށް ވެލިޖަހާށެވެ!“ ފަހެ، މި ޙަދީޘުގައި މި ވަނީ، މީހެއްގެ ކިބައިގައި ނެތް ކަމެއްގެ ވާހަކައިން ދޮގުހަދައި، ބާޠިލު ގޮތްގޮތަށް ތާރީފުކުރާ މީހުންނާމެދު ކަންތައްކުރާންވީ ގޮތެވެ.","[49] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[50] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي\n[51] صَحِيحُ الإْمَامِ مُسْلِمٍ\n[52] صَحِيحُ الْجَامِعِ لِلْإمَامِ الْبُخَارِي وَصَحِيحُ الْإمَامِ مُسْلِمٍ\n[53] مُسْنَدُ الْإمَامِ أَحمَْدَ بْنِ حَنْبَل وَإِسْنَادُهُ صَحِيحٌ"],["(50) އޭ ނަބިއްޔާއެވެ! ޔަހޫދީން ބުނެއެވެ. ”ތިމަންމެންނަކީ، اللهُ سُبحَانَهُ وَتَعَالَى އެންމެ ރުހިވޮޑިގަންނަވާ މީހުންނެވެ. އެ إِلٰهُގެ ދަރިދަރިކަލުންނެވެ. އަދި ކުޑަ ދުވަސްކޮޅަކަށް މެނުވީ ތިމަންމެންގެ ގައިގައި ނަރަކައިގެ އަލިފާނެއް ނުބީހޭނެއެވެ.“\nމި ފަދަ ބޮޑު ދޮގުތައް ހަދައިގެން، އަމިއްލަ ނަފްސަށް ސަނާކިޔައި އުޅޭ ޔަހޫދީން، اللهُ سُبحَانَهُ وَتَعَالَى އަށް ނިސްބަތްކޮށް އެ ހަދާ ބުހުތާން ދޮގުތަކާމެދު، އިބަ ރަސޫލާ އަޖައިބުވެ ވަޑައިނުގަންނަވަމުތޯއެވެ! ޝައްކެއްނެތެވެ. ފައުޅުވެ ބަޔާންވެގެންވާ ފާފައެއް ކަމުގައި ވުމަށާއި މަގުފުރެއްދުމެއް ކަމުގައި ވުމަށް، އެބައިމީހުން އެ ހަދާ ބުހުތާން ދޮގުތައް ފުދެއެވެ.\nދަންނާށެވެ! ޔަހޫދީން އެ ދައްކާ ދޮގު ވާހަކަތަކާއި އެ ހަދާ ބުހުތާން ދޮގުތަކުން، އެބައިމީހުންގެ ނުބައި ނުލަފާކަމާއި އެބައިމީހުންގެ ކިބައިގައިހުރި ބާޠިލު ޢަޤީދާ ރަނގަޅަށް އެނގެއެވެ. ވުމާއެކު، އެބައިމީހުންނަކީ، ފާފައެއް ނެތް ބަޔަކު ކަމުގައި ބުނެވޭނޭ އެއްވެސް ތަނެއް އެބައިމީހުންނަކަށް ނެތެވެ. އަދި ހަމަކަށަވަރުން، اللهُ سُبحَانَهُ وَتَعَالَىއަށް ނިސްބަތްކޮށް ޔަހޫދީން އެ ދައްކާ ދޮގު ވާހަކަތަކާއި، އެ ނޫން އެންމެހައި އުނި ސިފަތަކާއި ޢައިބުތަކުން، އެ إِلٰهُ ހުސްދުރުވެވޮޑިގެން ވެއެވެ.[54] ","[54] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(51) އޭ ނަބިއްޔާއެވެ! ޔަހޫދީންގެ ތެރެއިން، ތައުރާތުގައިވާ ޢިލްމުން ކޮންމެވެސް މިންވަރެއް އެނގިފައިވާ މީހުންގެ ޢަމަލުތައް ހުންނަ ގޮތް އިބަ ރަސޫލާ ދެކެވަޑައިނުގަންނަވަމުތޯއެވެ؟ އެބައިމީހުންނަކީ، اللهُ سُبحَانَهُ وَتَعَالَى ފިޔަވައި، އިންސީންނާއި ޖިންނީންގެ ތެރޭގައިވާ ޝައިޠާނުންނަށާއި އެ ނޫން އެހެނިހެން ފަރާތްތަކަށް ވެސް އީމާންވެ، އެ ފަރާތްތަކަށް އަޅުކަންކޮށް، ސިޙްރު ދަސްކޮށް ސިޙްރު ހަދައިއުޅޭ ބަޔެކެވެ.\nއަދި، اللهُ سُبحَانَهُ وَتَعَالَى އަށާއި، އެ إِلٰهُގެ ރަސޫލާއަށް ކާފިރުވެ، ބުދުތަކާއި އެ ނޫން ތަކެއްޗަށް އަޅުކަންކުރާ މުޝްރިކުންނަށް އެ ޔަހޫދީން ބުނެއުޅެތެވެ. ”اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާއަށް އީމާންވެގެންވާ މީހުންނަށްވުރެން، ހިދާޔަތު ލިބިގެންވުމާއި އެ މަގުން ހިނގުމުގައި، ތިޔަބައިމީހުންގެ ސީދާކަން ހުރިހައި ގޮތަކުން ވެސް މާ ބޮޑުވެގެން ވެއެވެ.[55] “\nދަންނާށެވެ! ބައެއް މުފައްސިރުންގެ ނަޒަރުގައި، جِبْتއަކީ އިބިލީހެވެ. طَاغُوتއަކީ، އިބިލީހުގެ އެކުވެރީންނެވެ. އަދި ބައެއް މުފައްސިރުންގެ ނަޒަރުގައި، جِبْتއާއި طَاغُوتގެ\nމާނަކީ އެއް މާނައެކެވެ. އެއީ، اللهُ سُبحَانَهُ وَتَعَالَى ފިޔަވައި، އެ ފަރާތަކަށް އަޅުކަންކުރެވޭ ކޮންމެ ފަރާތެކެވެ. އަދި، اللهُ سُبحَانَهُ وَتَعَالَىއަށް އުރެދުމުގައި އެ ފަރާތަކަށް ކިޔަމަންވެވޭ ކޮންމެ ފަރާތެއް ވެސް މެއެވެ. الْإِمَامُ مَالِكُގެ އަރިހުން ނަޤްލުވެފައި ވެއެވެ. طَاغُوتއަކީ، اللهُ سُبحَانَهُ وَتَعَالَى ފިޔަވައި، އެ ފަރާތްތަކަށް އަޅުކަންކުރެވޭ ކޮންމެ ފަރާތެކެވެ.[56] \nދަންނާށެވެ! އުޙުދު ހަނގުރާއަށް ފަހު، މަދީނާގެ ޔަހޫދީންގެ ތެރެއިން 70 އަސްވާރުންގެ މައްޗަށް އެކުލެވޭ ވަފްދެއްގެ އިސްވެރިއެއްގެ ގޮތުގައި ހުރެގެން كَعْبُ بْن الْأَشْرَف މައްކާއަށް ދިޔައެވެ. އެއީ، މައްކާގެ ކާފިރުންނާ ގުޅިގެން މުސްލިމުންނާ ހަނގުރާމަކުރުމަށް ޓަކައި މަދީނާއަށް ދިޔުމުގެ މަޤްޞަދުގައެވެ. އަދި މައްކާއަށް ދިޔުމަށް ފަހު كَعْبُ ފޭބީ، އެ ދުވަސްވަރު މައްކާގެ އިސް ވެރިޔެއްގެ ގޮތުގައިހުރި، أَبُو سُفْيَانُގެ ޚާއްޞަ މެހުމާނެއްގެ ގޮތުގައި، އޭނާގެ ގެއަށެވެ.\nދެން، އެއްދުވަހަކު، كَعْبُގެ ގާތުގައި أَبُو سُفْيَانُ ބުނިކަމުގައި ވެއެވެ. ތިބާއީ، ފޮތުގެ އަހްލުވެރީންގެ ތެރެއިން ލިޔާންކިޔާން ދެނެވަޑައިގަންނަވާ އަދި ފޮތުގެ ޢިލްމަށް ވެސް އަރައިހުންނެވި ޢިލްމުވެރިއަކީމުއެވެ. އަދި އަޅުގަނޑުމެންނަކީ، ލިޔާންކިޔާން ނުދަންނަ އަދި ފޮތުގެ ޢިލްމެއް ވެސް ނެތް ބަޔަކީމުއެވެ. ވީމާ، ނިކަން ވިދާޅުވެބައްލަވާށެވެ! مُحَمَّدُ بْن عَبْدِ اللهِގެ ދީން ޤަބޫލުކުރާ މީހުންނާއި، އަޅުގަނޑުމެންނާއި، މި ދެބައިމީހުންކުރެ، ސީދާ މަގުގައި، ޙައްޤު ދީނުގައި ތިބީ ކޮންބަޔަކުތޯއެވެ؟ މި ސުވާލުކުރުމުން كَعْبُ ބުނިކަމުގައި ވެއެވެ. ”مُحَمَّدُ بْن عَبْدِ اللهِގެ ދީން ޤަބޫލުކުރާ މީހުންނަށްވުރެން، ހިދާޔަތު ލިބިގެންވުމާއި އެ މަގުން ހިނގުމުގައި، ތިޔަބައިމީހުންގެ ސީދާކަން ހުރިހައި ގޮތަކުން ވެސް މާ ބޮޑުވެގެން ވެއެވެ.“ ދެން، އޭނާގެ އެ ޖަވާބާ ގުޅޭގޮތުން މި އާޔަތް ބާވައިލެއްވުނުކަމުގައި ރިވާވެގެން ވެއެވެ.[57] ","[55] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[56] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي\n[57] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(52) اللهُ سُبحَانَهُ وَتَعَالَىއަށް ނިސްބަތްކޮށް ބުހުތާން ދޮގުހަދައި، އަދި ފަސާދަކުރުން ގިނަވެފައި މަގުފުރެދުން އެންމެ ބޮޑު ބަޔަކީ ޔަހޫދީންނެވެ. ވުމާއެކު، اللهُ سُبحَانَهُ وَتَعَالَى ވަނީ، އެ إِلٰهُގެ ރަޙްމަތުން އެބައިމީހުން ބޭރުކުރައްވައި ދުރުކުރައްވައިފައެވެ. އަދި، اللهُ سُبحَانَهُ وَتَعَالَى އެ މީހަކަށް ލަޢުނަތްލައްވައި، އެ إِلٰهُގެ ރަޙްމަތުން ބޭރުކުރައްވައި ދުރުކުރައްވައިފިތަ، ފަހެ، އެ މީހަކަށް ނަޞްރުދީ އެހީތެރިވާނޭ ހަމައެކަކު ވެސް، އިބަ ރަސޫލާއަކަށް ފެނިވަޑައެއް ނުގަންނަވާނެތެވެ. އަދި ނަރަކައިގެ ގަދަފަދަ ޢަޛާބުގެ ނުބައިކަމުން، އެ މީހަކު ދުރުކޮށް ސަލާމަތްކޮށްދެވޭނޭ ހަމަ އެއްވެސް ފަރާތެއް އެ މީހަކަށް ނުމެވާނެތެވެ.[58]","[58] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(53) އަދި ކިއެއްތަ! މީސްތަކުންނަށް އެއްވެސް އެއްޗެއް ދިނުމާއި ނުދިނުމުގެ ބާރު ލިބިދޭ އެއްވެސް ވެރިކަމެއް އެ ޔަހޫދީންނަށް ލިބިފައިވަނީހެއްޔެވެ؟ ފަހެ، އެ ފަދަ ބާރެއް އެބައިމީހުންނަށް ލިބިއްޖެ ކަމުގައި ވަނީ ނަމަ، ކަދުރު އޮށެއްގެ ނިރުވަޅު ފަދަ ކުޑަ އެއްޗެއް ވިއަސް އެބައިމީހުން އެއްވެސް ބަޔަކަށް ނުދޭނެތެވެ. އެއީ، އެބައިމީހުންގެ ކިބައިގައި ހުންނަ ޙަސަދަވެރިކަމާއި މުދަލަށް ދަހިވެތިވާލެއް ބޮޑުކަމުންނެވެ.",""],["(54) އަދި ކިއެއްތަ! ނަބީކަމާއި ރަސޫލުކަން ޚަތިމުކުރެއްވި ރަސޫލާއާ ޔަހޫދީން ޙަސަދަވެރިވަނީ، اللهُ سُبحَانَهُ وَتَعَالَى ގެ ދަރުމަވަންތަކަމުގެ ތެރެއިން، އެ ރަސޫލާއަށް ނަބީކަމާއި ރަސޫލުކަމުގެ ނިޢްމަތްދެއްވި ކަމަށް ޓަކައިހެއްޔެވެ؟ އަދި އެ ރަސޫލާ ގެންނެވި ރިސާލަތާ ތަބާވެވަޑައިގެންނެވުމުގެ ހެޔޮ ތައުފީޤު އެ ރަސޫލާގެ އަޞްޙާބުންނަށް ދެއްވައި، އެހެނިހެން އުންމަތްތަކުގެ މީސްތަކުންގެ މައްޗަށް އެ ރަސޫލާގެ އަޞްޙާބުން މާތްކުރައްވައި އިތުރުކުރެއްވި ކަމަށް ޓަކައިހެއްޔެވެ؟\nއަދި، އެ ރަސޫލާގެ އަޞްޙާބުންނަށް ބިމުގެ ޚަލީފާކަމާއި ވެރިކަން ދެއްވައި، ބިމުގައި ބާރުވެރިކުރައްވައި ތަމްކީނުކޮށްދެއްވި ކަމަށް ޓަކައިހެއްޔެވެ؟ އަދި ޔަހޫދީން އެދެނީ މުސްލިމުންގެ ކިބައިން އެ ނިޢްމަތްތައް ފިލައިގޮސް، މުސްލިމުން ނިކަމެތިވުމަށްހެއްޔެވެ؟\nފަހެ ހަމަކަށަވަރުން، ތިމަން إِلٰهُ ފޮނުއްވި އެންމެ ފަހުގެ ރަސޫލާއަށް ރަސޫލުކަން ދެއްވުމުގެ ކުރީން، ތިމަން إِلٰهُ ވަނީ، إبْرَاهِيْمُ عَلَيهِ السَّلَامُގެ ދަރިކަލުން إِسْحَاقُ عَلَيهِ السَّلَامُގެ ދަރިފަސްކޮޅުން އެތަކެއް ރަސޫލުން ފޮނުއްވައި، އެ ރަސޫލުންނަށް ވަޙީބާވައިލައްވައި ފޮތާއި ޙިކްމަތް، އެ ރަސޫލުންނަށް ދެއްވައިފައެވެ. އަދި އެ ނިޢްމަތްތަކުގެ އިތުރަށް، ބިމުގައި ބޮޑުވެގެންވާ ވެރިކަމާއި ރަސްކަން ވެސް ވަނީ އޭގެ ތެރެއިން ބައެއް ރަސޫލުންނަށް ދެއްވައިފައެވެ. ވީއިރު، މުޙައްމަދު ނަބިއްޔާއާއި އެ ނަބިއްޔާގެ އަޞްޙާބުންނާއި އެ އުންމަތުގެ މީހުން އެހެން އުންމަތްތަކުގެ މީހުންނަށްވުރެން މާތްކުރެއްވި ކަމަށް ޓަކައި، މުސްލިމުންދެކެ ޔަހޫދީން ޙަސަދަވެރިވާންވީ، ފަހެ ކޮން ސަބަބަކާހެދިހެއްޔެވެ؟[59] ","[59] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(55) ފަހެ، ނަބީކަމާއި ރަސޫލުކަން ޚަތިމުކުރެއްވި ރަސޫލާ ގެންނެވި ރިސާލަތު ތެދުކޮށް ޤަބޫލުކޮށް، އެ ރިސާލަތަށް އީމާންވެ، އިސްލާމީ ޝަރީޢަތަށް ޢަމަލުކުރާ މަދު ބަޔަކު ޔަހޫދީންގެ ތެރެއިން ވެއެވެ. އަދި ޔަހޫދީންގެ ތެރެއިން ގިނަ މީހުންނަކީ، އެ ރަސޫލާ ގެންނެވި ރިސާލަތު ދޮގުކޮށް، އެ ރަސޫލާގެ ގޮވައިލެއްވުމަށް އިޖާބަދިނުމުގެ ބަދަލުގައި އެ ރަސޫލާގެ ގޮވައިލެއްވުމަށް ފުރަގަސްދީ އަދި އެހެން މީހުން ވެސް އެ ރަސޫލާއާ ތަބާވިއަނުދިނުމަށް މަސައްކަތްކުރާ މީހުންނެވެ. އަދި އެ ފަދައިން މަސައްކަތްކުރާ ދޮގުވެރި ކޮންމެ ބަޔަކަށްމެ ހުރި ޢަޛާބެއްގެ ގޮތުގައި، އަނދައަނދައި ހުންނަ، ނަރަކައިގެ އަލިފާން ފުދެއެވެ.[60]\nމި ސޫރަތުގެ 44ވަނަ އާޔަތުން ފެށިގެން 55ވަނަ އާޔަތުގެ ނިޔަލަށް ބާވައިލެއްވުނު ސަބަބު:\nމި އާޔަތްތަކުގެ ތެރެއިން ބައެއް އާޔަތްތައް ވަކި ޚާއްޞަ ސަބަބަކާ ގުޅިގެން ބާލައިލެއްވުނު ކަމުގައި ވިއަސް، ޢާންމު ގޮތެއްގައި މި ބާރަ އާޔަތް ބަވައިލެއްވުނީ، މަދީނާގައި އުޅުނު ޔަހޫދީންނާ އަދި މަދީނާގެ ކައިރީ ރަށްރަށުގެ ޔަހޫދީންނާ ބެހޭ ގޮތުން ކަމުގައި ރިވާވެގެން ވެއެވެ.[61] ","[60] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[61] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(56) ހަމަކަށަވަރުން، ތިމަން اللهُގެ ފޮތް، ކީރިތި ޤުރްއާނުގެ އާޔަތްތަކާއި އެ އާޔަތްތައް ތެދުކުރަނިވި ގޮތުން، ތިމަން إِلٰهُގެ ރަސޫލާއަށް، ތިމަން إِلٰهُ ދެއްވި ޙުއްޖަތްތަކާއި މުޢުޖިޒާތްތަކަށް އިންކާރުކޮށް ދެކޮޅުހަދައި ކާފިރުވި މީހުން، ނަރަކައިގެ އަލިފާނަށް ވައްދަވައި، އެ ތާނގައި، ތިމަން إِلٰهُ އެބައިމީހުން އަންދަވާނެކަމީ ކަށަވަރު ކަމެކެވެ. ވުމާއެކު، އެ ތާނގެ ވޭންދެނިވި ޢަޛާބުގެ ރަހަ އެބައިމީހުންނަށް ލިބިލިބި ހުންނާނެތެވެ.\nއަދި އެ ޢަޛާބުގެ ސަބަބުން، އެބައިމީހުންގެ ގައިގެ ހަންތައް އަނދައި ރޯފިލައިގެންދާ ކޮންމެ ފަހަރަކު، އެބައިމީހުންގެ ހަންތައް، އެ ނޫން ހަންތަކަކަށް، ތިމަން إِلٰهُ ބަދަލުކުރައްވާހުށީމެވެ. އެއީ، އެބައިމީހުންގެ ހަށިތަކަށް ލިބެމުންދާ ޢަޛާބާއި އެބައިމީހުންގެ ފުރާނަތަކަށް ލިބެމުންދާ ވޭނާއި ކެކުޅުން މެދުކެނޑުމެއްނެތި އެބައިމީހުންނަށް ލިބިލިބިހުރުމަށް ޓަކައެވެ.\nހަމަކަށަވަރުން، اللهُ سُبحَانَهُ وَتَعَالَىއީ، އެ إِلٰهُ ކުރައްވާ އެއްވެސް ކަމެއް މަނާކުރެވޭފަދަ ބާރެއް، ހަމަ އެއްވެސް ފަރާތަކަށް ލިބިގެންނުވާ، ގަދަފަދަވަންތަ ޢަޒީޒުވަންތަ إِلٰهއެވެ. އަދި ހުރިހައި ކަމެއް ތަދްބީރުކުރައްވައި، މިންވަރުކުރައްވައި، ނިޔާކުރެއްވުމުގައި ޙިކްމަތްވަންތަ إِلٰهއެވެ.[62] ","[62] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(57) އަދި، اللهُ سُبحَانَهُ وَتَعَالَىގެ އެއްކައުވަންތަކަން ހިތުގެ އަޑީން ތެދުކޮށް ޤަބޫލުކޮށް އީމާންވެ، ރަސޫލުކަމާއި ނަބީކަން ޚަތިމުކުރެއްވި ރަސޫލާގެ ރިސާލަތު ތެދުކޮށް، ރަނގަޅު ޞާލިޙު އަމަލުކުރުން މަތީ ދެމިތިބޭ މީހުންނާމެދު ދަންނާށެވެ! ހަމަކަށަވަރުން، އެ ސުވަރުގެތަކުގެ ގަސްތަކާއި ގަނޑުވަރުތަކުގެދަށުން، ތަފާތު ބާވަތްބާވަތުގެ ކޯރުތައް ހިނގަހިނގައި ހުންނަ ސުވަރުގެތަކަކަށް، ތިމަން إِلٰهُ އެބައިމީހުން ވައްދަވާހުށީމެވެ. އެއީ، އެ ސުވަރުގެތަކުގެ ނިޢުމަތުގައި އެބައިމީހުން ދާއިމަށް ދެމިތިބެނިވި ގޮތުގައެވެ.\nއަދި އެންމެހައި ޙިއްސީ ނުސާފުކަމަކުންނާއި އަޚްލާޤީ ނުބައި ސިފަތަކުން ރައްކައުތެރިކުރެއްވި ޠާހިރުކުރެއްވިގެންވާ އަނބީން، އެ ސުވަރުގެތަކުގައި އެބައިމީހުންނަށް ދެއްވޭނެތެވެ. އަދި އެ ސުވަރުގެތަކުގައި، ނުހަނު ދުރަށް ފެތުރި، އެހައިމެ ބޮޑަށް ހިޔައު ދެނިވި ގޮތުގައި ލެއްވިފައިވާ ހިޔަލަކަށް، ތިމަން إِلٰهُ އެބައިމީހުން ވައްދަވާހުށީމެވެ. އަދި ހޫނުކަމުގެ ނުވަތަ ފިނިކަމުގެ އެއްވެސް އުނދަގުލެއް އެ ތާނގައި އެބައިމީހުންނަކަށް ނުލިބޭނެތެވެ.[63] ","[63] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(58) އޭ މުއުމިނުންނޭވެ! ހުރިހައި އަމާނާތްތަކަކަށް ތިޔަބައިމީހުން ރައްކައުތެރިވެ، އެ ތަކެއްޗަށް އެއްވެސް އުނިކަމެއް އަދި ބަދަލެއް ވިއަސް ނުގެނެސް، އެ އަމާނާތްތަކުގެ އަހްލުވެރީންނަށް އެ ތަކެތި ފުރިހަމައަށް އަދާކުރުމަށް، اللهُ سُبحَانَهُ وَتَعَالَى ތިޔަބައިމީހުންނަށް އަމުރުކުރައްވާ ކަން ކަށަވަރެވެ. އަދި ތިޔަބައިމީހުން މީސްތަކުންގެ މެދުގައި ޙުކުމްކޮށް ނިޔާކަނޑައަޅަނީ ނަމަ، ޢަދްލުވެރިކަމާ އެކު ޙުކުމްކޮށް، އިންސާފަށް ނިޔާކަނޑައެޅުމަށް ވެސް، އެ إِلٰهُ ތިޔަބައިމީހުންނަށް އަމުރުކުރައްވަތެވެ. ހަމަކަށަވަރުން، އަމާނާތްތައް އަދާކުރުމަށް ޓަކައި، اللهُ سُبحَانَهُ وَتَعَالَى ތިޔަބައިމީހުންނަށް ދެއްކެވި މަގާއި، ދެއްވާ ނަސޭހަތާއި އިރްޝާދު ހައުދަހައިވާ ފުރިހަމަވެފައި މޮޅެވެ. އަދި ހަމަކަށަވަރުން، اللهُ سُبحَانَهُ وَتَعَالَىއީ، އަޅުތަކުން ދައްކާ ހުރިހައި ވާހަކަތަކެއް މޮޅަށް އައްސަވައިވޮޑިގެންވާ، އަދި އެބައިމީހުންގެ ނިޔަތާއި ޢަމަލަށް މޮޅަށް ބައްލަވައިވޮޑިގެންވާ إِلٰهއެވެ.[64]\nމި އާޔަތް ބާވައިލެއްވުނީ، މައްކާ ފަތަޙަކުރެއްވި ދުވަހު، ގެފުޅުގެ ތަޅުދަނޑިފުޅު، އެ ތާނގެ ބަނޑޭރީންގެ އަތުން، رَسُولُ اللهِ ﷺ އަތުލެއްވުމުން، އެ ކަމާ ގުޅޭގޮތުންނެވެ. އެހެނީ، رَسُولُ اللهِ ﷺ މައްކާ ފަތަޙަކުރެއްވިއިރު، ގެފުޅުގެ ބަނޑޭރިކަމާ ޙަވާލުވެތިބި ކަމުގައި ވަނީ، عَبْدُ الدَّار ވަންހައިގެ عُثْمَانُ بْن أَبِي طَلْحَةَ الْعَبْدَرِيِّއާއި އޭނާގެ ބޮޑުބޭބެގެ ދަރި شَيْبَةُ بْن عُثْمَانَ بْن أَبِي طَلْحَةَ الْعَبْدَرِيِّއާ ދެމީހުންނެވެ. އޭރު، އެ ދެބޭން ތިބީ ކާފިރުކަން މަތީގައެވެ.\nވުމާއެކު، އެ ދެބޭންގެ އަތުން، ގެފުޅުގެ ތަޅުދަނޑިފުޅު، رَسُولُ اللهِ ﷺ އަތުލެއްވިއެވެ. އަދި، ކައު އިތުރު ރަސޫލާގެ ބޮޑުބޭބޭފުޅު، الْعَبَّاسُ بْنُ عَبْدِ الْمُطَّلِبِ އެ ތަޅުދަނޑިފުޅަށް އެދިވަޑައިގެންނެވުމުން، الْعَبَّاسއަށް އެ ތަޅުދަނޑިފުޅު ނުދެއްވައި، ގެފުޅުހުޅުއްވަވައި، ގެފުޅުގެ ތެރެއަށް ވަދެވަޑައިގެން އެ ތާނގައިހުރި ބުދުތައް މުގުރުއްވިއެވެ. ދެން އެއަށްފަހު، ގެފުޅުތެރޭގައި ނަމާދުކުރައްވައިގެން ނުކުމެވަޑައިގަތްއިރު، رَسُولُ اللهِ ﷺ މި އާޔަތް ކިޔަވައިވިދާޅުވަނީއެވެ. އެއަށްފަހު، عُثْمَانއާއި شَيْبَةއާ ދެބޭން ގެންނަވައި، ގެފުޅުގެ ތަޅުދަނޑިފުޅު އެ ދެބޭންނާ ޙަވާލުކުރެއްވިއެވެ. އަދި ހަދީޘުކުރެއްވިއެވެ. ”އަނިޔާވެރިއަކު ނޫނީ، ތިޔަދެބޭންގެ އަތުން މި ތަޅުދަނޑިފުޅު ނާތުލާގޮތުގައި އަދި ތިޔަ ދެބޭންގެ ދަރިފަސްކޮޅުން އަންނަ މީހުންގެ އަތުގައި، އަބަދަށް ޓަކައި އޮންނަ ގޮތުގައި، މި ތަޅުދަނޑިފުޅު ގެންދާށެވެ!“ މި ފަދައިން ވިދާޅުވެ، ގެފުޅުގެ ތަޅުދަނޑިފުޅު އޭގެ އަހްލުވެރީންނަށް ދެއްވިއެވެ.[65] \nދަންނާށެވެ! ގެފުޅުގެ ތަޅުދަނޑިފުޅު ހަވާލުކުރެއްވި ޙާދިޘާގައި، عُثْمَانُ بْن أَبِي طَلْحَةَ الْعَبْدَرِيِّ އިސްލާމްވެ ވަޑައިގެންނެވިއެވެ. އަދި އޭގެ މަހެއްހާ ދުވަސް ފަހުން، ޙުނައިނު ހަނގުރާމައިގައި شَيْبَةُ بْن عُثْمَانَ ވެސް އިސްލާމްވެ ވަޑައިގެންނެވިއެވެ.\nއަދި ދަންނާށެވެ! ވަކި ޚާއްޞަ ސަބަބަކާ ގުޅޭގޮތުން މި އާޔަތް ބާވައިލެއްވުނު ކަމުގައި ވިއަސް، މި އާޔަތުގައި މި ވަނީ، އެންމެހައި ވާޖިބުތަކާއި އަމާނާތްތަކަށް ރައްކައުތެރިވެ، ތެދުވެރިކަމާ އެކު އެ ވާޖިބުތަކާއި އަމާނާތްތައް ފުރިހަމައަށް އަދާކުރުމަށް، اللهُ سُبحَانَهُ وَتَعَالَى އެންމެހައި މުސްލިމްތަކުންނަށް ކުރެއްވި އަމުރުފުޅެކެވެ. އަދި މިއީ، އިސްލާމީ ޝަރީޢަތުގެ މައިގަނޑު ޙުކުމްތަކުގެ ތެރެއިން ޙުކުމެއް ވެސް މެއެވެ.","[64] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[65] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(59) އޭ اللهُ سُبحَانَهُ وَتَعَالَىގެ އެއްކައުވަންތަކަން ހިތުގެ އަޑީން ތެދުކޮށް ޤަބޫލުކޮށް އީމާންވެ، އެ إِلٰهُގެ ރަސޫލާގެ ރިސާލަތު ތެދުކޮށް، އެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَى ކުރައްވައިފައިވާ އަމުރުފުޅުތަކަށް ތިޔަބައިމީހުން އިޖާބަދީ، އެ އަމުރުފުޅުތަކަށް ފުރިހަމައަށް ކިޔަމަންތެރިވާށެވެ! އަދި އެއްވެސް ޙާލެއްގައި، އެ إِلٰهއަށް އުރެދި ނުކިޔަމަންތެރިނުވާށެވެ! އަދި، اللهُ سُبحَانَهُ وَتَعَالَىގެ ރަސޫލާ ގެންނެވި ރިސާލަތު ޤަބޫލުކޮށް، ޢަމަލީ ގޮތުން އެ ރަސޫލާއަށް ކިޔަމަންތެރިވާށެވެ! އަދި، اللهُ سُبحَانَهُ وَتَعَالَىއަށް އުރެދުމެއްނުވާ ކޮންމެ ކަމެއްގައި، ތިޔަބައިމީހުންގެ ތެރޭގައިވާ އަމުރުވެރީންނަށް ވެސް ތިޔަބައިމީހުން ކިޔަމަންވާށެވެ!\nފަހެ، ދީނުގެ އެއްވެސް ކަމަކާމެދު، ތިޔަބައިމީހުންގެމެދުގައި އެއްވެސް ޚިލާފެއް އުފެދިއްޖެ ނަމަ، اللهُ سُبحَانَهُ وَتَعَالَىގެ ކަލާމްފުޅު ކީރިތި ޤުރްއާނާއި، އެ إِلٰهُގެ ރަސޫލާގެ ސުންނަތުގައި އެ ކަމަކާމެދު ވާރިދުވެފައިވާ ގޮތް ބަލައި، އެ ގޮތަކަށް ޢަމަލުކުރާށެވެ! އެއީ، اللهُ سُبحَانَهُ وَتَعَالَىއަށާއި އާޚިރަތް ދުވަހަށް، ޙައްޤު ގޮތުގައި ތިޔަބައިމީހުން އީމާންވާނަމައެވެ. ޝައްކެއްނެތެވެ. ދެބަސްވެ ޚިލާފުވުމަށްވުރެން، ކީރިތި ޤުރްއާނަށާއި، اللهُ سُبحَانَهُ وَتَعَالَىގެ ރަސޫލާގެ ސުންނަތަށް ރުޖޫޢަވެ، އެ ދެ މަސްދަރަށް ތަބާވުން ތިޔަބައިމީހުންނަށް ހެޔޮކަން ބޮޑުވެގެން ވެއެވެ. އަދި ހުރިހައި ކަމެއްގައި ވެސް ރަނގަޅު ނަތީޖާ ލިބޭނީ އެ ފަދައިން ކަންތައްތައް ކުރުމުންނެވެ.[66] \nދަންނާށެވެ! اللهُسُبحَانَهُ وَتَعَالَىއަށް ކިޔަމަންތެރިވުމަކީ، ކީރިތި ޤުރްއާނުގައިވާ ގޮތަށް ޢަމަލުކޮށް، އެ إِلٰهُގެ ޙުކުމްތައް ހިންގުމެވެ. އަދި رَسُولُ اللهِ ﷺއަށް ކިޔަމަންތެރިވުމަކީ، ކީރިތި ޤުރްއާނުގައިވާ އިލާހީ ބަސްފުޅުތަކާއި، އަމުރުފުޅުތަކާއި، ނަހީތަކާއި، ޚަބަރުތައް ބަޔާންކޮށްދެއްވުމުގެ ގޮތުން، ކީރިތި ރަސޫލާ ވިދާޅުވެފައިވާ ބަސްފުޅުތަކާއި، ޢަމަލުކުރެއްވި ގޮތާއި، ނިޔާފުޅާ އަދި، އެ ރަސޫލާ އެ ކަންކަމަށް އެއްބަސްވެވަޑައިގެންފައިވާ ކަންތައްތަކާ އެއްގޮތަށް އުޅެ، ކީރިތި ރަސޫލާ ދައްކަވައިފައިވާ މަގުން ހިނގުމެވެ.\nމި އާޔަތުގައި މިވާ އަމުރުވެރީންނަކީ، ”ބަނުމާއި މޮހުމުގެ“ އަހްލުވެރީންނެވެ. ”ބަނުމާއި މޮހުމުގެ“ އަހްލުވެރީންނަކީ، އެ ބައެއްގެ ތެރޭގައި ތިބޭ ވެރީންނާއި، ޢިލްމުވެރީންނާއި، ކަންކަމުގެ ތަޖްރިބާހުންނަ ތަންދޮރުދަންނަ މީހުން އެކުލެވޭ ގޮތަށް އުފެދޭ ޖަމާޢަތެކެވެ. އިސްލާމް ދީނާ ޚިލާފުނުވާ ގޮތުގެ މަތީން، އެ ތަނެއްގައި ކަންތައްތައްކުރާންޖެހޭ ޤަވާޢިދުތަކާއި އުޞޫލުތައް ރާވައި އެކުލަވައި ހިންގާ މީހުންނެވެ. ވުމާއެކު، އެ ފަރާތްތަކުން ކަމަކާމެދު އެއްބަސްވެއްޖެ ނަމަ، އެ ގޮތަކަށް ތަބާވެ ކިޔަމަންވުމަކީ، ވާޖިބެކެވެ. އުންމަތުގެ އިޖްމާއަކީ އެއީއެވެ. އެއިން ކަމަކާމެދު އެބައިމީހުން ދެބަސްވެއްޖެ ނަމަ، ކީރިތި ޤުރްއާނަށާއި، اللهُ سُبحَانَهُ وَتَعَالَىގެ ރަސޫލާގެ ސުންނަތަށް އެ ކަމެއް ރައްދުކުރުން ވާޖިބުވެގެން ވެއެވެ. އެއީ، ކީރިތި ޤުރްއާނާއި، ކައު އިތުރު ރަސޫލާގެ ސުންނަތުގައި އެ ފަދަ އެހެން ކަންކަމާމެދު އޮތް ގޮތެއް ބަލައި، އެ ގޮތަކަށް ޢަމަލުކުރުމެވެ. ޤިޔާސުކުރުމަކީ މިއީއެވެ.\nއަދި ޙާކިމުންނާއި ވެރީންގެ ފަރާތުން އުރެދުމަކަށް އަމުރުނުކުރާހައި ހިނދަކު، ރައްޔިތުންނަށް އޮތީ، އަޑުއަހައި ކިޔަމަންވުމެވެ.\nރަސޫލާގެ ޙަދީޘުފުޅެއްގައި ވެއެވެ. «عَلَى المَرْءِ الْمُسْلِمِ السَّمْعُ والطَّاعَةُ فِيمَا أَحَبَّ وكَرِهَ، إِلَّا أَنْ يُؤْمَرَ بِمَعْصِيةٍ، فَإذَا أُمِرَ بِمَعْصِيةٍ فَلَا سَمْعَ وَلَا طَاعَةَ»[67] މާނައީ: ”ކޮންމެ މުސްލިމެއްގެ މައްޗަށް ވާޖިބުވެގެން ވަނީ، އޭނާ ރުހޭ ކަންކަމުގައްޔާއި ނުރުހޭ ކަންކަމުގައި ވެސް، ވެރީންނަށް ކިޔަމަންގަތުމެވެ. އެހެނެއްކަމަކު، އުރެދުމަކަށް އަމުރުކުރެވިއްޖެ ހިނދެއްގައި މެނުވީއެވެ. ފަހެ، އުރެދުމަކަށް އަމުރުކުރެވިއްޖެ ނަމަ، ފަހެ، އެ އަޑު އެހުމެއް ވެސް އަދި ކިޔަމަން ގަތުމެއް ވެސް ނުވެއެވެ.“","[66] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[67] صَحِيحُ الْجَامِعِ لِلْإمَامِ الْبُخَارِي وَصَحِيحُ الْإمَامِ مُسْلِمٍ"],["(60) އޭ ރަސޫލާއެވެ! އިބަ ރަސޫލާއަށް ބާވައިލެއްވުނު ވަޙީއަށާއި، އިބަ ރަސޫލާގެ ކުރީގެ ރަސޫލުންނަށް ބާވައިލެއްވުނު ވަޙީއަށް އީމާންވެގެންވާ ކަމުގައި ބުނެއުޅޭ މުނާފިޤުން ކަންތައްކުރާ ގޮތް، އިބަ ރަސޫލާ ދެކެވަޑައިނުގަންނަވަމުތޯއެވެ؟\nއެބައިމީހުން އެދެނީ، އެބައިމީހުންގެ މެދުގައި އުފެދޭ ދެކޮޅުވެރިކަމާއި އެ ނޫން މައްސަލަތައް ޙައްލުކުރުމަށް ޓަކައި، اللهُ سُبحَانَهُ وَتَعَالَى ބާވައިލެއްވި ޝަރީޢަތާ ޚިލާފަށް ޙުކުމްކުރާ، ޠާޣޫތުންނާއި، އެ ނޫން ވެސް ކާފިރުންގެ ގާތަށް ގޮސް ބާޠިލު ޙުކުމުން ޙުކުމް ލިބިގަތުމަށެވެ. ނަމަވެސް، اللهُ سُبحَانَهُ وَتَعَالَى އެބައިމީހުންނަށް އަމުރުކުރައްވާކަން ކަށަވަރީ، ޠާޣޫތުންގެ ޙުކުމްތަކަށް އިންކާރުކޮށް، ބާޠިލު ގޮތްތަކަށް، ކާފިރުވުމަށެވެ.\nއެހެނެއްކަމަކު، ޝައިޠާނާ އެދެނީ، ބޮޑުވެގެންވާ މަގުފުރެދުމަކުން އެބައިމީހުން މަގުފުރައްދައި، ޙައްޤުގެ މަގާ ނުހަނު ދުރަށް އެބައިމީހުން ގެންދިއުމަށެވެ. އެއީ، ޝައިޠާނާއާ ތަބާ ވުމުގެ ސަބަބުން، އެބައިމީހުންގެ ކާފިރުކަން އިތުރުވުމަށް ޓަކައެވެ.[68] \nމި އާޔަތާއި މި އާޔަތުގެ ފަހަތަށް އޮތް ތިން އާޔަތް ބާވައިލެއްވުނު ސަބަބު:\nދަންނާށެވެ! މި ހަތަރު އާޔަތުގެ ތަފްސީރުގައި މުފައްސިރުން ވިދާޅުވެފައި ވެއެވެ. بِشْرُ މި ނަން ކިއުނު މުނާފިޤަކާއި، ޔަހޫދީއަކާ ދެމެދު ދެކޮޅުވެރިކަމެއް ހިނގައި، އިންސާފަށް ދާން ޖެހުނު ހިނދު، ކައު އިތުރު ރަސޫލާގެ އަރިހަށް ދިޔުމަށް ޔަހޫދީންގެ މީހާ އެދުނެވެ.\nނަމަވެސް، މުނާފިޤު މީހާ އެދުނީ، كَعْبُ بْن الْأَشْرَفގެ ގާތަށް ދިޔުމަށެވެ. އޭނާއަކީ، އިސްލާމް ދީނަށާއި މުސްލިމުންނަށް ޢަދާވާތްތެރިވުމުގައި، ޝައިޠާނާއާ އެއްފަދަ އަދި އެހައިމެ ނުބައިކަމާއި ނުލަފާކަން ބޮޑު ޔަހޫދީއެކެވެ. ވުމާއެކު، މި އާޔަތުގައި މިވާ ނުބައި ކަމާއި ނުލަފާކަމުގައި ހައްދުފަހަނަޅައިފައި ހުރި طَاغُوتއަކީ، كَعْبُ بْن الْأَشْرَفއެވެ.\nކޮންމެއަކަސް، އެ ޤަޟިއްޔާގައި، رَسُولُ اللهِ ﷺ ކުރައްވާ އިންޞާފު ނޫން އެހެން އިންޞާފެއް އެ ޔަހޫދީންގެ މީހާ ޤަބޫލުނުކުރާނޭ ކަން އެނގުމުން، އެ ޤަޟިއްޔާގެ ދެވަނަ ޚަޞްމު ކަމުގައިވި بِشْرއަށް ވެސް މަޖްބޫރުވީ، ކީރިތި ރަސޫލާގެ އަރިހަށް ދިއުމަށެވެ! އެހެންކަމުން، އެ ދެ މީހުން، ކައު އިތުރު ރަސޫލާގެ އަރިހަށް ގޮސް އެ ޤަޟިއްޔާ ހުށަހެޅިއެވެ.\nދެން، އެ ޤަޟިއްޔާގައި ޔަހޫދީންގެ މީހާއާ އެއްކޮޅަށް، رَسُولُ اللهِ ﷺ ނިޔާކުރެއްވިއެވެ. ނަމަވެސް، رَسُولُ اللهِ ﷺ ކުރެއްވި ނިޔާފުޅާމެދު، بِشْرُ ހިތްހަމައެއް ނުޖެހުނެވެ. ވުމާއެކު، އެ ޔަހޫދީންގެ މީހާ ގޮވައިގެން، أَبُو بَكْرٍ رَحِمَهُمَا اللَّهُގެ އަރިހަށް އޭނާ ދިޔައެވެ. ދެންފަހެ، أَبُو بَكْرٍ رَحِمَهُمَا اللَّهُ ވެސް ނިޔާކުރެއްވީ، رَسُولُ اللهِ ﷺ ނިޔާކުރެއްވި ގޮތަށެވެ. ދެން އެންމެފަހުން، އެ ޔަހޫދީންގެ މީހާ ގޮވައިގެން عُمَرُ رَحِمَهُمَا اللَّهُގެ އަރިހަށް بِشْرُ ދިއުމުން، ޔަހޫދީންގެ މީހާ ދެންނެވިއެވެ. ”މި ކަމުގައި، رَسُولُ اللهِ ﷺގެ އަރިހަށާއި، أَبُو بَكْر رَحِمَهُمَا اللَّهُ އަރިހަށް އަޅުގަނޑުމެން ދިޔައީމެވެ. އަދި އެ ދެ ފަރާތުގެ ނިޔާ ވެސް މީނާ ޤަބޫލެއް ނުކުރިއެވެ.“\nއެ ފަދައިން އޭނާ ދެންނެވުމުން، އޭނާ އެ ދެއްނެވި އެއްޗަކާމެދު، عُمَرُ رَحِمَهُمَا اللَّهُ އެ މުނާފިޤު މީހާއާ ސުވާލުކުރެއްވިއެވެ. އަދި އެ ޔަހޫދީންގެ މީހާ އެ ދެންނެވީ މުޅީން ތެދު ކަމުގައި ބުނެ މުނާފިޤު މީހާ އިޢުތިރާފުވުމުން، ކަނޑިކޮޅު ހިއްޕަވައިގެން ނުކުމެވަޑައިގެން އެ މުނާފިޤު މީހާ ޤަތުލުކުރެއްވިއެވެ. އަދި، عُمَرُ رَحِمَهُمَا اللَّهُ ވިދާޅުވިއެވެ. ”اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާގެ ނިޔާފުޅަށް ނުރުހޭ މީހުންނާމެދު އަހުރެން ނިޔާކުރަނީ މި ގޮތަށެވެ.“ ދެން އެ ޙާދިޘާއާ ގުޅިގެން، މި އާޔަތްތައް ބާވައިލެއްވުނު ކަމުގައި ރިވާވެގެން ވެއެވެ.[69] ","[68] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[69] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(61) އަދި، اللهُ سُبحَانَهُ وَتَعَالَى ބާވައިލެއްވި ވަޙީއަށާއި، އެ إِلٰهُގެ ރަސޫލާގެ ސުންނަތަށް ރުޖޫޢަވެ، އެ ދެ މަޞްދަރުގައިވާ ޙުކުމުން ޙުކުމް ލިބިގަތުމަށް ތިޔަބައިމީހުން އަންނާށެވެ!\nމި ފަދައިން، މުނާފިޤުންގެ ގާތުގައި ބުނެ އެބައިމީހުންނަށް ނަސޭހަތްދެވިއްޖެ ނަމަ، އެ ގޮތަށް ކަންތައްތައް ކުރުމަށް ނުރުހި ބޮޑާވެގަނެ، އިބަ ރަސޫލާއަށް ފުރަގަސްދީ، އެ މުނާފިޤުން އެނބުރި ދާ ތަން، އިބަ ރަސޫލާއަށް ފެނިވަޑައިގަންނަވާނެތެވެ.",""],["(62) ފަހެ، އެ މުނާފިޤުންގެ މެދުގައި އުފެދޭ ދެކޮޅުވެރިކަމާއި އެ ނޫން މައްސަލަތަކުގައި ޝަރްޢީ ނިޔާލިބިގަތުމަށް ޓަކައި، ކައުއިތުރު ރަސޫލާގެ އަރިހަށް ނުދިއުމުގެ ސަބަބުން، އެބައިމީހުންނަށް މުޞީބާތެއް ކުރިމަތިވެއްޖެ ނަމަ، އެބައިމީހުންގެ ޙާލުހުންނާނީ ވެސް ކޮންފަދައަކުންހެއްޔެވެ؟\nއޭ ރަސޫލާއެވެ! އެބައިމީހުން އެ ކުޅަ ކަންތައްތަކަށް ފަހު، އެ ކަންތައްތައް ސިއްރުކުރުމަށް ޓަކައި، އިބަ ރަސޫލާގެ އަރިހަށް އައިސް ދެކޮޅުނުޖެހޭ ޢުޛުރުތައް ދައްކައި، اللهُ سُبحَانَهُ وَتَعَالَى ގަންދީ ދޮގު ހުވާކުރަމުން އެބައިމީހުން ދަންނަވަތެވެ. ”އަޅުގަނޑުމެންގެ މެދުގައި އުފެދުނު ހަމަނުޖެހުންތައް ނިމުމަކަށް ގެނައުމަށް ޓަކައި، އިބަ ރަސޫލާގެ އަރިހަށް ނައިސް އެހެން ފަރާތަކަށް އަޅުގަނޑުމެން ދިޔައީ، اللهُ سُبحَانَهُ وَتَعَالَىގެ ޝަރީޢަތަށްވުރެން ޢަދްލުވެރި ފުރިހަމަ ޙުކުމެއް އެ ފަރާތުން ލިބޭނެކަމަކަށް ނޫނެވެ. އެހެނެއްކަމަކު، އަޅުގަނޑުމެން އެ ދިޔަ ފަރާތަކަށް ދިޔައީ ރަނގަޅު ހެޔޮ ނިޔަތެއްގައެވެ. އެއީ، ޚަޞްމުންގެ ޙާލަތަށް ރިޢާޔަތްކޮށް އެބައިމީހުންގެ މެދުގައި ޞުލްޙަވެރިކަމާއި އެކުވެރިކަން ޤާއިމުކުރުވުމުގެ މަޤްޞަދުގައެވެ.“[70] \nދަންނާށެވެ! بِشْرُ ޤަތުލުވެވުނު ޙާދިޘާއަށް ފަހު، رَسُولُ اللهِ ﷺގެ އަރިހަށް މުނާފިޤުންގެ ތެރެއިން ބަޔަކު ގޮސް، އެ ބައިމީހުންގެ ޢުޛުރު ހުށަހަޅައި، اللهُ ގަންދީ ހުވާކޮށްފައި ދެންނެވިއެވެ.\n”بِشْرُގެ އެ ކަންތައްތަކުގައި ތިމަންމެން ގަސްތުކުޅައީ، ތިބާގެ ޙުކުމް ރައްދުކޮށް، އެ ޙުކުމާ ދެކޮޅުވެރިވުމެއް ނޫނެވެ. އަދި ކިއެއްތަ! ދެކޮޅުވެރިވެފައިވާ ދެ ފަރާތް އެއްބަސްކުރުވައި، އެ ދެ ފަރާތަށް ހެޔޮކޮށް ހިތުން ފިޔަވައި އެހެން އެއްވެސް ކަމެއް ތިމަންމެންނެއް ނޭދެމެވެ.“[71] ","[70] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[71] الْجَامِعُ لِأحْكَامِ الْقُرْآنِ لِلْإمَامِ الْقُرْطُبِي"],["(63) އެ މުނާފިޤުންނަކީ، އެބައިމީހުންގެ ހިތްތަކުގައި ސިއްރުކޮށްފައިވާ ނިފާޤުކަމުގެ ޙަޤީޤަތް، اللهُ سُبحَانَهُ وَتَعَالَى މޮޅަށް ދެނެވޮޑިގެންވާ ބަޔެކެވެ. ވުމާއެކު، އެބައިމީހުންނަށް ޢުޤޫބާތެއް ނުދެއްވައި، އިބަ ރަސޫލާ އެބައިމީހުންނާ ދުރުހެލިވެވަޑައިގެން ވަކިވެވަޑައިގަންނަވާށެވެ! އަދި އެ ފަދަ ނުބައި ޢަމަލުތައްކުރާ މީހުންނަށް ޓަކައި، اللهُ سُبحَانَهُ وَتَعَالَى ކަނޑައަޅުއްވައިފައިވާ ޙުކުމްފުޅަކީ ކޮބައިކަން އެބައިމީހުންނަށް އަންގަވައި އިންޛާރުކުރައްވައި، ހިތުގެ އަޑީން، އެ إِلٰهُގެ ޝަރީޢަތް ޤަބޫލުކުރޭތޯ އެބައިމީހުންނަށް ނަސޭހަތްދެއްވައި ވަޢުޡުވިދާޅުވާށެވެ! އަދި، އިބަ ރަސޫލާ އެބައިމީހުންނަށް ދެއްވާ ނަސޭހަތްޕުޅުން އެބައިމީހުންގެ ހިތްތަކަށް އަސަރުކޮށް، އެބައިމީހުންގެ އެ ނުބައި ނުލަފާ ޢަމަލުތައް ހުއްޓައިލާފަދަ ބަލާޣާތްތެރި ބަސްފުޅުތައް ވިދާޅުވެ ނަސޭހަތްދެއްވާށެވެ![72]\nދަންނާށެވެ! މި އާޔަތުގައި ބަޔާންވެފައި މި ވަނީ، މުނާފިޤުންނާމެދު، رَسُولُ اللهِ ﷺ ކަންތައްކުރައްވާން އަންގަވާފައިވާ ގޮތެވެ. އެއީ، ކަންތައްތަކުގައި އެބައިމީހުންނާ އެއްބަސްވެވަޑައިނުގަތުމާއި، އެބައިމީހުންނާ ދުރުހެލިވެވަޑައިގަތުމާއި، އުފައުވެރިކަމާ އެކު، އެބައިމީހުންނާ ބައްދަލު ވެސް ނުކުރެއްވުމެވެ. އަދި އޭގެ އިތުރަށް، އެބައިމީހުންނަށް ނަސޭހަތްތެރިވެވަޑައިގަތުމެވެ. އެއީ، ފަހަރެއްގައި އެއިން މީހަކު އިޞްލާޙުވެ، އިސްލާމް ދީނަށް އެނބުރި އާދޭތޯއެވެ.[73] ","[72] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[73] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(64) ތިމަން اللهُގެ މިންވަރުފުޅާއި އަމުރުފުޅުގެ މަތީން، މީސްތަކުން، އެ ރަސޫލަކަށް ކިޔަމަންވުމަށް މެނުވީ، ތިމަން إِلٰهُ އެއްވެސް ރަސޫލަކު ނުފޮނުއްވަމެވެ. އޭ ރަސޫލާއެވެ! ނިފާޤުކަމުގެ ފާފައަށް އަރައިގަނެގެން ތިބެ، ނުބައި ޢަމަލުތައްކޮށް، އަމިއްލަ ނަފްސަށް އަނިޔާވެރިވި މުނާފިޤުން، އިބަ ރަސޫލާގެ އަރިހަށް އައިސް، އެބައިމީހުން އެ ކުރި ނުބައި ޢަމަލުތަކާމެދު ހިތާމަކޮށް، اللهُ سُبحَانَهُ وَتَعَالَىގެ ޙަޟްރަތަށް ކުއްތަންވެ ތައުބާވެ، އެ ފަދަ ނުބައި ކަމެއް ނުކުރުމަށް ޢަޒުމުކަނޑައަޅައި، އެބައިމީހުންގެ ފާފަފުއްސަވައިދެއްވުމަށް އެދި ދުޢާކޮށް، އެ إِلٰهއަށް ދަންނަވައި، އަދި، އިބަ ރަސޫލާ ވެސް އެބައިމީހުންނަށް ކުރެވިފައިވާ ފާފަތައް ފުއްސަވައިދެއްވުމަށް އެދިވަޑައިގެން ދުޢާކުރައްވައި، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައިފި ނަމަ، ހަމަކަށަވަރުން ވެސް، އެބައިމީހުންނަށް، اللهُ سُبحَانَهُ وَتَعَالَى ފެނުނީހީ، ގިނަގިނައިން ތައުބާ ޤަބޫލުކުރައްވާ ނުހަނު އޯގާވަންތަ ރަޙީމުވަންތަ إِلٰهُ ކަމުގައެވެ.[74]\nދަންނާށެވެ! މި އާޔަތުން ދޭހަވާ ގޮތުގައި، ނުބައި ޢަމަލުތައްކޮށް އަމިއްލަ ނަފްސަށް އަނިޔާވެރިވާ ކޮންމެ މީހަކު ވެސް، އެ މީހަކު އެ ކުރި ނުބައި ޢަމަލުތަކާމެދު ހިތާމަކުރާ ޙާލު، اللهُ سُبحَانَهُ وَتَعَالَىގެ ޙަޟްރަތަށް ކުއްތަންވެ ތައުބާވެެ، އެ ފަދަ ނުބައި ކަމެއް ނުކުރުމަށް ޢަޒުމުކަނޑައަޅައި، އޭނާއަށް ކުރެވިފައިވާ ފާފަތައް ފުއްސަވައި ދެއްވުމަށް އެދި ދުޢާކޮށް، އެ إِلٰهއަށް ދެންނެވުމުން، اللهُ سُبحَانَهُ وَتَعَالَى، އޭނާގެ ފާފަ ފުއްސަވައިދެއްވާނެތެވެ. އަދި، ކީރިތި ރަސޫލާގެ ޙަޔާތްޕުޅުގައި، އެއްވެސް މީހަކު، އެ ރަސޫލާގެ އަރިހަށް ގޮސް، އޭނާއަށް ކުރެވިފައިވާ ފާފަތައް ފުއްސަވައިދެއްވުމަށް އެދިވަޑައިގެން ދުޢާކުރައްވައި، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައިދެއްވުމަށް އެދުމުން، އެ މީހަކަށް ޓަކައި އެ ރަސޫލާ ދުޢާކުރައްވައިފި ނަމަ، اللهُ سُبحَانَهُ وَتَعَالَى، އޭނާގެ ފާފަ ފުއްސަވައިދެއްވާނެތެވެ.\nނަމަވެސް، رَسُولُ اللهِ ﷺ ސުވަރުގެވަޑައިގަތުމަށް ފަހު، އެ ރަސޫލާ މެދުވެރިކޮށް ދުޢާކުރުމުގެ ދޮރު ވަނީ ބަންދުވެފައެވެ. ވީމާ، އެއްވެސް މުސްލިމަކަށް، އެ ރަސޫލާގެ ޒިޔާރަތްފުޅުގެ ކައިރިއަށް ގޮސް، އެ މީހެއްގެ ބޭނުން ފުއްދަވައިދެއްވާތޯ ނުވަތަ އެ މީހެއްގެ ފާފަފުއްސަވައިދެއްވާތޯ ނުވަތަ އެ މީހަކަށް ދިމާވެފައިވާ ގެއްލުމަކުން ސަލާމަތްކޮށްދެއްވާތޯ، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައިދެއްވުމަށް އެދި، އެ ރަސޫލާގެ އަރިހުގައި ދެންނެވުމަކީ ހުއްދަވެގެންވާ ކަމެއްނޫނެވެ. އަދި ހަމަ އެ ފަދައިންމެ، ވަލީވެރީންގެ ޒިޔާރަތްފުޅުތަކަށް ޒިޔާރަތްކޮށް، އެ ފަދަ ތަންތާނގައި ތިބެގެން ތިމާމެންގެ ފާފަފުއްސަވައިދެއްވުމަށް އެދިވަޑައިގެން، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައިދެއްވުމަށް އެދި، ވަލީވެރީންނަށް ދެންނެވުމަކީ ވެސް އިސްލާމްދީން ހުއްދަކުރާ ކަމެއް ނޫނެވެ. رَسُولُ اللهِ ﷺ ސުވަރުގެވަޑައިގަތުމަށް ފަހު، އެ ރަސޫލާ މެދުވެރިކޮށް ނުވަތަ ދުނިޔެ ދޫކޮށްފައިވާ އެހެން ފަރާތެއް މެދުވެރިކޮށް، ދުޢާކުރުމަކީ ވެސް އިސްލާމްދީން ހުއްދަކުރާ ކަމެއް ނޫނެވެ.\nއެ ކަމުގެ ދަލީލަކީ، عُمَرُ بْن الْخَطَّاب رَحِمَهُمَا اللَّهُގެޚަލީފާކަމުގެ ދުވަސްވަރު، ވާރޭ ނުވެހި ގިނަ ދުވަސްތަކެއް ވޭތުވުމުން، ފެނަށް އެދިވަޑައިގެން، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައި، މަދީނާގެ މީހުންނަށް ޓަކައި ދުޢާކޮށްދެއްވުމަށް، ކައު އިތުރު ރަސޫލާގެ ބޮޑުބޭބޭފުޅު عَبَّاسُ بْن عَبْدِ الْمُطَّلِب رَضِيَ اللَّهُ عَنْهُގެ އަރިހުން عُمَرُ رَحِمَهُمَا اللَّهُ އެދިވަޑައިގެންނެވި ޙާދިޘާއެވެ.\nފަހެ، އެ ދުވަހު، اللهُ سُبحَانَهُ وَتَعَالَىގެ ޙަޟްރަތުގައި عُمَرُرَضِيَ اللَّهُ عَنْهُ ދެންނެވިއެވެ. «اللَّهُمَّ إِنَّا كُنَّا إِذَا اجْدَبْنَا نَتَوَسَّلُ إِلَيْكَ بِنَبِيِّنَا فَتَسْقِينَا، وَإِنَّا نَتَوَسَّلُ إِلَيْكَ بِعَمِّ نَبِيِّنَا»[75] މާނައީ: ”އޭ މަތިވެރިވަންތަ اللهއެވެ! ވާރޭ ނުވެހި، އަޅަމެންނަށް ތަދުމަޑުކަން ޖެހިއްޖެ ނަމަ، އަޅަމެންގެ ގާތަށް، އިބަ إِلٰهُ ފޮނުއްވި، ނަބިއްޔާގެ ޙަޔާތްޕުޅުގައި، އެ ނަބިއްޔާ މެދުވެރިކޮށް، އިބަ إِلٰهُގެ ޙަޟްރަތުގައި އަޅަމެން ދެންނެވުމުން، އިބަ إِلٰهُ އަޅަމެންނަށް ޓަކައި ވާރޭވެއްސެވީމުއެވެ. އަދި ހަމަކަށަވަރުން، މިއަދު، އިބަ إِلٰهُގެ ޙަޟްރަތުގައި އަޅަމެން މި ދަންނަވަނީ، އަޅަމެންގެ ގާތަށް ފޮނުއްވުނު ނަބިއްޔާގެ ބޮޑުބޭބޭފުޅު عَبَّاس رَضِيَ اللَّهُ عَنْهُ މެދުވެރިކޮށެވެ.“\nދެން އެއަށްފަހު، عَبَّاس رَضِيَ اللَّهُ عَنْهُގެ އަރިހުގައި عُمَرُ رَضِيَ اللَّهُ عَنْهُ ދެންނެވިއެވެ. «قُمْ يَا عَبَّاس! فَادْعُ اللهَ لَنَا!» ”އޭ عَبَّاسއެވެ! ތެދުވެވަޑައިގެން އަޅުގަނޑުމެންނަށް ޓަކައި ދުޢާކުރައްވައި، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައިދެއްވާށެވެ!“ ޝައްކެއްނެތެވެ. رَسُولُ اللهِ ﷺ ސުވަރުގެވަޑައިގަތުމަށް ފަހު، އެ ސާހިބާ މެދުވެރިކޮށް ދުޢާކުރުމަކީ ހުއްދަކަމެއް ކަމުގައި ވަނީ ނަމަ، ވާރޭވެއްސަވައިދެއްވާތޯ ދުޢާކޮށްދެއްވުމަށް އެދިވަޑައިގެން، އެ ރަސޫލާގެ ބޮޑުބޭބޭފުޅު عَبَّاس رَضِيَ اللَّهُ عَنْهُގެ އަރިހުގައި، أَمِيرُ المُؤْمِنِينَ عُمَرُرَضِيَ اللَّهُ عَنْهُ ނުދެންނެވީހެވެ.","[74] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[75] صَحِيحُ الْجَامِعِ لِلْإمَامِ الْبُخَارِي"],["(65) އޭ ނަބިއްޔާއެވެ! ފަހެ، އީމާންވެގެން ތިބި ކަމުގައި ބުނެ، މުނާފިޤުން އެ ދައްކާ ވާހަކައަކީ ޙަޤީގަތެއް ނޫނެވެ. އެހެންކަމުން، އިބަ ރަސޫލާގެ، ވެރި إِلٰهُގެ ޛާތުފުޅު ގަންދެއްވައި ވަޙީކުރައްވަމެވެ. ހަމަކަށަވަރުން، އެ މުނާފިޤުންގެ މެދުގައި އުފެދޭ ޚިލާފުތަކާއި ދެބަސްވުންތަކުގައި، އިބަ ރަސޫލާގެ ޙަޔާތްޕުޅުގައި ވެސް ޙުކުމްކުރައްވައި ނިޔާކަނޑައަޅުއްވާ ފަރާތަކީ، އިބަ ރަސޫލާ ކަމުގައި ޤަބޫލުކުރުމާ އެކު، اللهُ سُبحَانَهُ وَتَعَالَىގެ ޝަރީޢަތުގައިވާ ގޮތުގެމަތީން، އިބަ ރަސޫލާ ކުރައްވާ ފައިޞަލާއާމެދު އެބައިމީހުންގެ ހިތުގައި އެއްވެސް ދެކޮޅުވެރިކަމެއް ނުރުހުމެއް ނެތިއްޖައުމަށް ދާނދެން، ތެދުވެރި އީމާނަކުން އީމާންވާ ބަޔަކު ކަމުގައި އެބައިމީހުން ނުވާނެތެވެ.\nއަދި، އިބަ ރަސޫލާ ދުނިޔެ ދޫކުރެއްވުމަށް ފަހު ވެސް، އިބަ ރަސޫލާ ގެންނެވި ޝަރީޢަތުގެ ޙުކުމްތައް ހިތުގެ އަޑީން ޤަބޫލުކޮށް، ދިރިއުޅުމުގެ ހުރިހައި ކަމެއްގައިމެ، އެ ޝަރީޢަތުގައިވާ ގޮތަށް، ޙުކުމްކޮށް، ސިއްރާއި ފައުޅުގައި އެ ޙުކުމްތަކަށް ފުރިހަމައަށް ކިޔަމަންތެރިވެ، ރުހުމާ އެކު، އެ ޙުކުމްތަކަށް ޢަމަލުކޮށްފުމަށް ދާނދެން، ތެދުވެރި އީމާނަކުން އީމާންވި ބަޔަކު ކަމުގައި ވެސް އެބައިމީހުން ނުވާނެތެވެ.\nފަހެ، الزُّبَيْرُ بْن الْعَوَّام رَحِمَهُمَا اللَّهُއާއި މަދީނާގެ މީހަކާ ދެމެދު ހިނގި ދެކޮޅުވެރިކަމަކާ ގުޅިގެން، އެ މައްސަލައިގައި އިންޞާފުކުރެއްވުމަށް އެދި، ރަސޫލާގެ އަރިހަށް އެ ދެ ފަރާތް ޙާޟިރުވިއެވެ.\nނަމަވެސް، رَسُولُ اللهِ ﷺ ކުރެއްވި ނިޔާފުޅާމެދު މަދީނާގެ މީހާގެ ކިބައިން ނުރުހުންތެރިކަމުގެ އަސަރު ފައުޅުވެ، އެ މާތް ރަސޫލާއަށް ކުޑައިމީސް ވާފަދަ ބަހެއް އޭނާގެ ދުލުން ބޭރުވިއެވެ. އެއީ، އޭނާއަށް ބުނެވުނު އަންނަނިވި ބަހެވެ. ”އަޅުގަނޑުދެކޭ ގޮތުގައި ތިޔަ ކުރެއްވި ނިޔާއަކީ އަޅުގަނޑާ ދެކޮޅަށް، އިބަ ރަސޫލާގެ ބޮޑުދައިތަގެ ދަރިކަލުންނަށް ކޮށްދެއްވި ނިޔާއެކެވެ.“ ދެން، އޭނާ އެ ބުނި ބުނުމާ ގުޅިގެން، މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[76] \nދަންނާށެވެ! ވަކި ޚާއްޞަ ޙާދިޘާއަކާ ގުޅޭގޮތުން މި އާޔަތް ބާވައިލެއްވުނު ކަމުގައި ވިއަސް، މި އާޔަތުގައި މިވާ އަމުރުފުޅަކީ އެންމެހައި މުސްލިމުންނަށް އައިސްފައިވާ އަމުރުފުޅެކެވެ. އެހެންކަމުން، މުސްލިމުންގެ އެންމެހައި ކަންތައްތަކުގައި، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާގެ އަމުރުފުޅާ ތަބާވެ، ހިތްތަކުގައި ކިތަންމެ ކުޑަ ނުރުހުންތެރިކަމެއް ވިއަސް ނެތި، ފުރިހަމަ ކިޔަމަންވުމަކުން، ޤުރްއާނާއި ސުންނަތުގައިވާ ޙުކުމަށް ކިޔަމަން ނުވާހައި ހިނދަކު، އެބައިމީހުންނަކީ އީމާންވީ ބަޔަކު ކަމުގައެއް ނުވާނެއެވެ.[77] ","[76] صَحِيحُ الْجَامِعِ لِلْإمَامِ الْبُخَارِي وَصَحِيحُ الْإمَامِ مُسْلِمٍ\n[77] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(66) އަދި، ތިމަން اللهُ ބާވައިލެއްވި ޝަރީޢަތުގައިވާ ގޮތަށް ޙުކުމް ލިބިގަތުމަށް ނުރުހި، ޠާޣޫތުންގެ ގާތަށް ގޮސް، އެބައިމީހުންގެ ބާޠިލު ޙުކުމުން ޙުކުމް ލިބިގަތުމަށް އެދޭ މުނާފިޤުން އެ ކުޅަ ނުބައި ޢަމަލުގެ ކައްފާރާއެއްގެ ގޮތުން، ތިޔަބައިމީހުންގެ އަމިއްލަ އަތުން ތިޔަބައިމީހުންގެ ނަފްސުތައް ޤަތުލުކުރާށެވެ!\nނުވަތަ ތިޔަބައިމީހުންގެ ވަޒަން ދޫކޮށް ތިޔަބައިމީހުން ނުކުންނާށެވެ! މިއިން ގޮތެއް، ތިމަން إِلٰهُ އެބައިމީހުންގެ މައްޗަށް ވާޖިބުކުރެއްވި ނަމަ، އެބައިމީހުންގެ ތެރެއިން ވަރަށް ވެސް މަދު ބަޔަކު މެނުވީ އެ އަމުރުފުޅަށް އިޖާބަދީ ކިޔަމަނެއްނުވީހެވެ.\nޝައްކެއްނެތެވެ. ތިމަން إِلٰهُ ކުރެއްވި އަމުރުފުޅަށް އެބައިމީހުން އިޖާބަދީ، ތިމަން إِلٰهއާއި، ތިމަން إِلٰهُގެ ރަސޫލާގެ އަމުރުފުޅަށް ކިޔަމަންތެރިވެ، ރަސޫލާ ޙުކުމްކުރެއްވި ގޮތަށް އެބައިމީހުން ޢަމަލުކުރި ނަމަ، ދީނުގެ ޢަދުއްވުންގެ މައްޗަށް ނަޞްރުލިބި ދުނިޔޭގެ ޢިއްޒަތާއި ޝަރަފާ އަދި ނުހަނު ބޮޑު ބަރަކާތް އެބައިމީހުންނަށް ލިބުނީހެވެ. އަދި އެބައިމީހުން އެ ގޮތަށް ޢަމަލުކުރި ނަމަ، އެބައިމީހުންގެ އީމާންކަން ނުހަނު ހަރުދަނާވެފައި ގަދަފަދަވެ އަދި ނިފާޤުކަމުގެ ބަލިމަޑުކަން އެބައިމީހުންގެ ހިތުން ފިލައިގެންދިޔައީސް ކަން ކަށަވަރެވެ.[78] \nމި އާޔަތާއި މި އާޔަތުގެ ފަހަތަށް އޮތް ދެ އާޔަތް ބާވައިލެއްވުނު ސަބަބު:\nދަންނާށެވެ! ثَابِتُ بْن قَيْسِ بْن شَمَّاسٍ الْأَنصَارِي رَحِمَهُمَا اللَّهُއާއި ޔަހޫދީއަކާ ދެމެދު، އެއްދުވަހަކު ދެކެވުނު ވާހަކައެއްގައި، ނުހަނު ފަޚުރުވެރިކަމާ އެކު ޔަހޫދީންގެ މީހާ ބުންޏެވެ. ”اللهُ ގަންދީ ބުނަމެވެ. ހަމަކަށަވަރުން، ތިމަންމެންގެ އަތުން ތިމަންމެންގެ ނަފްސުތައް ޤަތުލުކުރުމަށް، اللهُ سُبحَانَهُ وَتَعَالَى އަމުރުކުރެއްވުމުން، އެ إِلٰهُގެ އަމުރުފުޅަށް ކިޔަމަންވެ، ތިމަންމެންގެ ނަފްސުތައް ތިމަންމެން ޤަތުލުކުރި ކަމީ ކަށަވަރު ކަމެކެވެ.\nވުމާއެކު، އެ ދުވަހު، ތިމަންމެންގެ ތެރެއިން ހަތްދިހަ ހާސް މީހުން ޤަތުލުވިއެވެ.“ މި ފަދައިން އޭނާ ބުނުމުން، ثَابِتُ رَحِمَهُمَا اللَّهُވިދާޅުވިއެވެ. ”اللهُ ގަންދީ ބުނަމެވެ. އަހުރެމެންގެ އަތުން އަހުރެމެންގެ ނަފްސުތައް ޤަތުލުކުރުމަށް، اللهُ سُبحَانَهُ وَتَعَالَى އަމުރުކުރައްވަފި ނަމަ، އަހުރެމެން ވެސް، އަހުރެމެންގެ ނަފްސުތައް ޤަތުލުކޮށް، އެ إِلٰهُގެ އަމުރުފުޅަށް ކިޔަމަންވާނޭކަމީ ހަމަ ކަށަވަރުކަމެކެވެ.“ ދެން، އެ ކަމާ ގުޅިގެން މި ތިން އާޔަތް ބާވައިލެއްވުނު ކަމުގައި ރިވާވެގެން ވެއެވެ.\nއަދި (وَلَوْ أَنَّا كَتَبْنا عَلَيْهِمْ...) މި އާޔަތްތައް ބާވައިލެއްވުމުން، أَبُو بَكْرٍ رَحِمَهُمَا اللَّهُ ވިދާޅުވި ކަމުގައި ވެއެވެ. ”އަހުރެމެންގެ އަތުން އަހުރެމެންގެ ނަފްސުތައް ޤަތުލުކުރުމަށް، اللهُ سُبحَانَهُ وَتَعَالَى އަމުރުކުރައްވަފި ނަމަ، އަހުރެމެން ވެސް، އަހުރެމެންގެ ނަފްސުތައް ޤަތުލުކޮށް، އެ إِلٰهُގެ އަމުރުފުޅަށް ކިޔަމަންވާހުށީމެވެ.“ މި ފަދައިން ވިދާޅުވުމަށް ފަހު ވިދާޅުވިއެވެ.\n”اللهُ سُبحَانَهُ وَتَعَالَىއަށް ޙަމްދާއި ޝުކްރުދަންނަވަމެވެ. އެ إِلٰهއީ، އެ ފަދަ އަމުރުފުޅެއް ނުކުރައްވައި އަޅަމެންނަށް ރައްކައުތެރިކަމާއި ސަލާމަތްކަން ދެއްވި، إِلٰهއެވެ.“ ދެންފަހެ، أَبُو بَكْرٍ رَحِمَهُمَا اللَّهُ އެ ފަދައިން ވިދާޅުވި ޚަބަރު ލިބިވަޑައިގަތުމުން، ކީރިތި ރަސޫލާ ޙަދީޘުކުރެއްވިއެވެ. ”ތިމަން ރަސޫލާގެ އުންމަތުގެ ބައެއް މީހުންގެ ހިތުގައި ޘާބިތުވެ ހަރުލައިފައިވާ އީމާންކަން، ގަދައަށް ބިމުގައި ހަރުލައިފައި ހުންނަ ފަރުބަދަތަކަށްވުރެން ވެސް މާ ގަދަފަދައެވެ.“[79] ","[78] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[79] الْإبَانَةُ الْكُبْرَى لِلْإمَامِ ابْنِ بَطَّةَ"],["(67) އަދި، ތިމަން اللهُ އެބައިމީހުންނަށް އަމުރުކުރެއްވި ގޮތަށް އެބައިމީހުން ޢަމަލުކޮށް، ތިމަން إِلٰهُ ގެ ރަސޫލާއާ ތަބާވެ، ރަސޫލާ ކުރެއްވި ޙުކުމްފުޅާމެދު ރުހި، ހިތުގެ އަޑީން އެ ޙުކުމްފުޅު އެބައިމީހުން ޤަބޫލުކުރި ނަމަ، ހަމަކަށަވަރުން، އާޚިރަތުގައި މަތިވެރިވެގެންވާ ދަރުމައާއި ޘަވާބު އެބައިމީހުންނަށް ދެއްވައި ސުވަރުގޭގެ މަތިވެރި ދަރަޖަތަކާއި ގިނަގުނަ ނިޢުމަތް އެބައިމީހުންނަށް ލިބި ކާމިޔާބުވީހެވެ.[80]","[80] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(68) އަދި، ތިމަން اللهُ އެބައިމީހުންނަށް އަމުރުކުރެއްވި ގޮތަށް އެބައިމީހުން ޢަމަލުކޮށް، ތިމަން إِلٰهُގެ ރަސޫލާއާ ތަބާވެ، އެ ރަސޫލާ ގެންނެވި ޝަރީޢަތަށް އެބައިމީހުން ޢަމަލުކުރި ނަމަ، ހަމަކަށަވަރުން، ތިމަން إِلٰهُ އެބައިމީހުންނަށް ސީދާމަގަށް މަގު ދައްކަވައި އެ މަގުން ހިނގުމުގެ ހެޔޮ ތައުފީޤު އެބައިމީހުންނަށް ދެއްވީމުހެވެ. އަދި، ތިމަން إِلٰهُގެ ރުއްސެވުމާއި ފުއްސެވުން ލިބި، ސުވަރުގޭގެ ދާއިމީ ނިޢުމަތަށް ވާޞިލުވެވިއްޖައުމަށްދާނދެން، ޞިރާޠުމަގުގައި އެބައިމީހުންގެ ފައިތިލަތައް ސާބިތުކުރެއްވީމުހެވެ.[81]","[81] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي وَالتَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِْإسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة"],["(69) އަދި، اللهُ سُبحَانَهُ وَتَعَالَىގެ އަމުރުފުޅުތައް ތެދުކޮށް ޤަބޫލުކޮށް އެ އަމުރުފުޅުތަކަށް އިޖާބަދީ، އެ إِلٰهُގެ ރަސޫލާއަށް ކިޔަމަންތެރިވެ، ރަސޫލާ ގެންނެވި ޝަރީޢަތުގައިވާ ގޮތަށް، ޢަމަލުކުރާ މީހާ ދަންނާށެވެ!\nފަހެ، އެބައިމީހުން ޤިޔާމަތް ދުވަހުން ވާހުށީ، اللهُ سُبحَانَهُ وَتَعَالَى އެ ބަޔަކަށް ނިޢުމަތްދެއްވި، ނަބިއްޔުންނާއި، ޞިއްދީޤުންނާއި، ޝަހީދުންނާއި، ހެޔޮލަފާ ޞާލިޙު މުއުމިނުންނާ އެކު، ނިޢުމަތުން ފުރިގެންވާ ސުވަރުގެތަކުގައި، ދަރަޖައާއި މަޤާމުގެ ގޮތުން ނުހަނު މަތިވެރި ބައެއްގެ ގޮތުގައެވެ. އަދި ނަބިއްޔުންނާއި، ޞިއްދީޤުންނާއި، ޝަހީދުންނާއި، ޞާލިޙު މުއުމިނުންނަކީ، އެކުވެރީން ކަމުގައި ވުމަށް ހައުދަހައިވާ ރަނގަޅު ބައެކެވެ. އަދި އެ ފަދަ މާތް ބައެއްގެ އެކުވެރީންނަކީ ވެސް، ހައުދަހައިވާ ބާއްޖަވެރި ނަސީބުވެރި ބައެކެވެ.\nމި އާޔަތާއި މި އާޔަތުގެ ފަހަތަށް އޮތް އާޔަތް ބާވައިލެއްވުނު ސަބަބު:\nأُمُّ الْمُؤْمِنِينَ عَائِشَةَ رَضِيَ اللَّهُ عَنْهَاގެ އަރިހުން ރިވާވެގެން ވެއެވެ. رَسُولُ اللهِ ﷺގެ އަރިހަށް އައިސް މީހަކު ދެންނެވިއެވެ. އޭ اللهُގެ ރަސޫލާއެވެ! ހަމަކަށަވަރުން، އަޅުގަނޑުގެ އަމިއްލަ ނަފްސަށްވުރެން ވެސް، އަދި އަޅުގަނޑުގެ މައިންބަފައިންނާ އަޅުގަނޑުގެ އަނބިދަރީންނަށްވުރެން ވެސް، އަޅުގަނޑުގެ ގާތުގައި ލޮބުވެތިކަން ބޮޑީ، އިބަ ރަސޫލާއެވެ. އަދި އަޅުގަނޑު ގޭގައި އުޅެނިކޮށް، އިބަ ރަސޫލާގެ މަތީން ހަނދާންވާ ކޮންމެ ފަހަރަކު، އިބަ ރަސޫލާގެ އަރިހަށް އައިސް، އިބަ ރަސޫލާއާ ބައްދަލުކުރާން ނާދެވޭ ފަދަ ގޮތަކަށް، އިބަ ރަސޫލާއާ ދުރުގައި ހުރުމުގެ ކެތްތެރިކަމެއް އަޅުގަނޑުގެ ކިބައަކު ނެތެވެ.\nއަދި ޤިޔާމަތް ދުވަހުން، އިބަ ރަސޫލާ ހުންނަވާނީ، ސުވަރުގޭގެ މަތިވެރިވެރި ދަރަޖަތަކަށް އުފުލިވަޑައިގެން ނަބިއްޔުންގެ އަރިހުގައެވެ. އަދި ސުވަރުގެއަށް އަޅުގަނޑަށް ވަދެވުނު ކަމުގައި ވިއަސް، އިބަ ރަސޫލާ ހުންނަވާ ހިސާބަކަށް އަޅުގަނޑަކަށް ނުދެވޭނެއެވެ. ވުމާއެކު، އިބަ ރަސޫލާ ސުވަރުގެއަށް ވަދެވަޑައިގެންނެވުމަށް ފަހު، އިބަ ރަސޫލާ އަޅުގަނޑަށް ނުފެނިދާނޭ ކަން ހިތަށްވަދެ އަޅުގަނޑު ނުހަނު ބިރުގަނެއެވެ.\nމި ފަދައިން އޭނާ ދެންނެވުމުން، ވަކި އެއްޗެއް ވިދާޅުނުވެ، اللهُގެ ރަސޫލާ ހުންނެވިއެވެ. އެ ހިނދު، اللهُ سُبحَانَهُ وَتَعَالَى މި އާޔަތް ބާވައިލެއްވިއެވެ.[83] ކައު އިތުރު ރަސޫލާގެ ޙަދީޘުފުޅެއްގައި ވެއެވެ. «المَرْءُ مَعَ مَنْ أَحَبَّ»[82] މާނައީ: ”މީހާ ވާހުށީ އޭނާ ލޯބިވާ ބަޔަކާ އެކުގައެވެ.“","[83] السِّلْسِلَةُ الصَّحِيحَة لِلْإمَامِ نَاصِرِ الدِّينِ الْألْبَانِي\n[82] صَحِيحُ الْجَامِعِ لِلْإمَامِ الْبُخَارِي وَصَحِيحُ الْإِمَامِ مُسْلِمٍ"],["(70) އަދި، اللهُ سُبحَانَهُ وَتَعَالَىގެ އަމުރުފުޅުތައް ތެދުކޮށް ޤަބޫލުކޮށް އެ އަމުރުފުޅުތަކަށް އިޖާބަދީ، ނަބީކަމާއި ރަސޫލުކަން ޚަތިމުކުރެއްވި ރަސޫލާއަށް ކިޔަމަންތެރިވެ، އެ ރަސޫލާ ގެންނެވި ޝަރީޢަތުގައިވާ ގޮތަށް ޢަމަލުކުރާ މީހުންނަށް އެ ލިބޭ ގިނަގުނަ ދަރުމައާއި ޘަވާބަކީ، اللهُ سُبحَانَهُ وَتَعَالَىގެ ޙަޟްރަތުން ލިބޭ ކަންކަމެވެ. އެއީ، އެ إِلٰهُ ފިޔަވައި އެހެން އެއްވެސް ފަރާތަކުން ލިބޭނޭ ދަރުމައާއި ޘަވާބެއް ނޫނެވެ. އަދި އަޅުތަކުންގެ ޢަމަލުތަކާއި އެބައިމީހުންގެ ތެރެއިން މާތްކަމާއި މަތިވެރިކަން ލިބުން ޙައްޤުވެގެންވަނީ ކޮން ބަޔަކު ކަން، މޮޅަށް ދެނެވޮޑިގެންވުމަށް، اللهُ سُبحَانَهُ وَتَعَالَى ފުދެއެވެ. އެހެންކަމުން، ކޮންމެ ބަޔަކަށް ވެސް އެ ބަޔަކު ކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ އެއްވެސް އުނިވުމެއް ނެތި، އެ إِلٰهُ ދެއްވާނެތެވެ.[84]","[84] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة"],["(71) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ!\nތިޔަބައިމީހުން، އިސްލާމް ދީނުގެ ދުޝްމަނުންނާ ހަނގުރާމަކުރުމަށް ޓަކައި، ހަތިޔާރުއަޅައި ފުރިހަމައަށް ތައްޔާރުވެގެން ތިބޭށެވެ! އަދި ދުޝްމަނުންނާމެދު ރައްކައުތެރިވެ، އެބައިމީހުންގެ ޚަބަރުތައް ހޯދައި، އެބައިމީހުންގެ ފަރާތުން އަތުވެދާނޭ ކުއްލި ޙަމަލާއަކަށް ވެސް ތައްޔާރުވެ، އެބައިމީހުންގެ ޢުދުވާނީ ޙަރަކާތްތަކަށް ބަލަބަލައި ތިބޭށެވެ! އަދި ތިޔަބައިމީހުން، ދުޝްމަނުންނާ ބައްދަލުކޮށް އެބައިމީހުންނާ ކުރިމަތިލުމަށް ޓަކައި، ބައިބަޔަށް ނުވަތަ އެންމެން އެކުގައި ހަނގުރާމައިގެ މައިދާނަށް ނުކުންނާށެވެ! އަދި ދުޝްމަނުން ބަލިކުރުމަށް ޓަކައި، ތިޔަބައިމީހުންނަށް ފައިދާ ބޮޑީ ބައިބަޔަށް ނުކުތުންތޯ ނުވަތަ އެންމެން އެކުގައި ނުކުތުންތޯ ރަނގަޅަށް ވިސްނައި ބެލުމަށް ފަހު، އެ ދެ ގޮތުންކުރެ ތިޔަބައިމީހުންނަށް ފައިދާ ބޮޑު ކަމަށް ވިސްނުނު ގޮތަކަށް، ކަންތައްކުރާށެވެ![85] \nމި އާޔަތުން ފެށިގެން މި ސޫރަތުގެ 105ވަނަ އާޔަތުގެ ނިޔަލަށް މިވާ އާޔަތްތަކުގައި، اللهُ سُبحَانَهُ وَتَعَالَى އަންގަވައިފައި ވަނީ، އިސްލާމް ދީނުގައި ހަނގުރާމައިގެ ސިޔާސަތު ރޭވިފައި ހުންނާން ޖެހޭ ގޮތުގެ ޢާންމު އުޞޫލުތަކެވެ. ކުރުގޮތަކަށް ބުނާ ނަމަ، އެ އުޞޫލުތައް ބިނާވެފައި ވަނީ ތިން ކަމެއްގެ މައްޗަށެވެ.\nފުރަތަމަ ކަމަކީ، ދުޝްމަނުން އުޅޭނޫޅޭ ގޮތް ބަލައި، އެބައިމީހުންނާމެދު ސަމާލުވެ، ރައްކައުތެރިވެ، އެބައިމީހުން ދީފާނޭ ޙަމަލާއަކަށް ތައްޔާރުވެގެން ތިބުމެވެ.\nދެވަނަ ކަމަކީ، ހަނގުރާމައިގެ ހަތިޔާރުތައް ތައްޔާރުކުރުމާއި، ހަނގުރާމައިގެ ހުނަރުތައް ދަސްކޮށްދީ މޮޅަށް ތަމުރީނުކުރެވިފައިވާ ލަޝްކަރެއް އޮތުމެވެ.\nތިންވަނަ ކަމަކީ، ހަނގުރާމަޔަށް ނުކުތުމުގައި ތަބާވާންޖެހޭ ޤަވާޢިދުތަކެވެ. ބައިބަޔަށް ވަކިވަކީން ނުކުންނާންޖެހޭ ޙާލަތްތަކުގައި އެ ގޮތަށް ނުކުމެވޭނޭ ގޮތާއި، މުޅި ލަޝްކަރު ނުކުންނާންޖެހޭ ނަމަ އެ ގޮތަށް ނުކުމެވޭ ފަދަ އިންތިޒާމުތައް ކުރެވިފައި ވުމެވެ.[86] ","[85] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[86] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(72) އޭ މުސްލިމުންނޭވެ! ދުޝްމަނުންނާ ކުރިމަތިލައި ޖިހާދުކުރުމަށް ތިމާމެން ވެސް ފަސްޖެހި، އެހެން މީހުންގެ ހިތްވަރު ދެރަކުރުވައި، ހަނގުރާމައަށް ނުނިކުމެ ތިބުމަށް ބާރުއަޅާ، ފިނޑި މުނާފިޤުންގެ ބަޔަކު މުސްލިމުންގެ ތެރޭގައިވާ ކަން ކަށަވަރެވެ. އަދި ހަނގުރާމައިގެ މައިދާނުގައި މުސްލިމުން ބަލިވެ ނުވަތަ އޭގެ ތެރެއިން ބަޔަކު ޤަތުލުވެ، މުސްލިމުންނަށް ދެރަގޮތެއް މެދުވެރިވެއްޖެ ނަމަ، އެ ކަމާމެދު އުފައު ފައުޅުކުރުމުގެ ގޮތުން، އެ ފަދަ ފިނޑި މުނާފިޤު ކޮންމެ މީހަކުމެ ބުނެއުޅެތެވެ. މުސްލިމުންނާ އެކު ހަނގުރާމަޔަށް ނުދިއުމުގެ ސަބަބުން، ނިކަމެތިވުމުންނާއި ޤަތުލުވުމުން އަހުރެން ސަލާމަތްކުރައްވައި، اللهُ سُبحَانَهُ وَتَعَالَى އަހުރެންނަށް ނިޢުމަތްދެއްވައިފި ކަން ކަށަވަރެވެ. އެއީ، އަހުރެންގެހުރި ނަސީބުގަދަކަމެވެ.[87]\nދަންނާށެވެ! އެ ފަދައިން ކަންތައްތައްކޮށް، އެ ފަދަ ވާހަކަތައް ދައްކައި އުޅުނީ، މުނާފިޤުންގެ ސަރުދާރު عَبْدُ اللهُ بْن أُبَيِّ ابْن سَلُولއާއި އޭނާގެ އެކުވެރީންނެވެ. ވުމާއެކު، މި އާޔަތާއި މި އާޔަތުގެ ފަހަށް އޮތް އާޔަތުގައި މިވަނީ، އިސްލާމީ އުންމަތުގެ އެތެރޭގެ ސަފުތައް ހަމަޖައްސައި ރައްކައުތެރިކޮށް، ނިފާޤުކަމުގެ ނުރައްކަލުން މުސްލިމު އުންމަތް ސަލާމަތްކުރުމާމެދު ސަމާލުވެ ތިބުމަށް، اللهُ سُبحَانَهُ وَتَعَالَى އެންގެވި އެންގެވުމެވެ.\nއެހެނީ، ހުރިހައި ޒަމާނެއްގައި ވެސް އެ ބައެއްގެ ތެރޭގައި އުޅޭ މުނާފިޤުންނާއި ފިނޑި މީހުންގެ ފަރާތުން، މުސްލިމުންނަށް ދިމާވާ ނުރައްކައުތެރިކަމާއި، ލިބޭ ގެއްލުން، ބޭރުން އައިސް އަރައިގަންނަ ދުޝްމަނުންގެ ފަރާތުން ދިމާވާ ނުރައްކައުތެރިކަމާއި، ލިބޭ ގެއްލުމަށްވުރެން މާ ބޮޑެވެ. އެހެން ކަމުން، މި ދެ އާޔަތުގައި މި ވަނީ މުސްލިމު އުންމަތުގައި އުޅޭ މުނާފިޤުންނާއި އެ ނޫން ވެސް ފިނޑި މީހުންގެ ކިބައިގައި ހުންނަ ސިފަތަކެވެ.[88] ","[87] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[88] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(73) އޭ މުސްލިމުންނޭވެ! އަދި ހަމަކަށަވަރުން، ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ބަހައްޓަވާ ދަރުމަވަންތަކަމުން، ހަނގުރާމައިގެ މައިދާނުގައި ކާފިރުން ބަލިވެ، ނަޞްރާއި ފަތަޙަ ތިޔަބައިމީހުންނަށް ލިބި، ކާފިރުންގެ މުދައު ޣަނީމާކުރެވިއްޖެ ނަމަ، މުސްލިމުންނާ އެކު ޖިހާދަށް ނުކުތުމަށް ބުރަހެލިވެ ފަސްޖެހުނު މީހާ ބުނާނެތެވެ. ”އޭ ސަހަރޯއެވެ! އަހުރެން ވެސް އެބައިމީހުންނާ އެކު ޖިހާދަށް ނުކުތްނަމަ ކިހައި ރަނގަޅުވީސް ހެއްޔެވެ! ފަހެ، އެ ގޮތަށް ކަންތައް ކުރެވުނު ނަމަ، މުދަލުގެ ތަނަވަސްކަމުގެ އިތުރަށް ބޮޑުވެގެންވާ ނަސީބަކުން ނަސީބުލިބި، އެބައިމީހުންނަށް ލިބުނުފަދަ ކާމިޔާބެއް އަހުރެންނަށް ވެސް ލިބުނީހެވެ.“ ފަހެ، ޖިހާދަށް ނުކުތުމަށް ބުރަހެލިވެ ފަސްޖެހުނު ކޮންމެ މުނާފިޤަކުމެ މި ފަދައިން ބުނާއިރު، އެ މީހަކާއި ތިޔަބައިމީހުންނާ ދެމެދު އެއްވެސް ކަހަލަ އެކުވެރި ކަމެއް، ގާތް ކަމެއް އަދި ރައްޓެހިކަމެއް ވެސް ނުވާ ކަހަލައެވެ.\nނަމަވެސް، އެ މީހާ އުޅެނީ މުސްލިމުންގެ ތެރޭގައެވެ. އަދި ބޭރުފުށުން ދައްކަނީ ވެސް އޭނާއަކީ މުސްލިމަކު ކަމުގައެވެ.[89] ","[89] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(74) ދުނިޔޭގެ އުފަލާއި، އަރާމާއި، މަޖަލުން ފުރިގެންވާ ދިރިއުޅުން ވިއްކައި، އާޚިރަތް ދުވަހުން ލިބޭނޭ ދަރުމައާއި ޘަވާބަށް ދަހިވެތިވެ، އާޚިރަތުގެ ދަރުމައާއި ޘަވާބު ގަންނަ ތެދުވެރި މުއުމިނުން، ފަހެ، اللهُ سُبحَانَهُ وَتَعَالَىގެ ދީނަށް ނަޞްރުދީ، އެ إِلٰهُގެ ކަލިމަފުޅު މަތިވެރިކުރުމަށް ޓަކައި ކާފިރުންނާ ހަނގުރާމަކުރާހުށިކަމެވެ! އަދި މީހަކު، ތެދުވެރިކަމާއި އިޚްލާޞްތެރިކަމާ އެކު، اللهُ سُبحَانَهُ وَتَعَالَىގެ މަގުގައި ޖިހާދުކޮށް ޝަހީދުވެއްޖެ ނަމަ، ނުވަތަ ކާފިރުންގެ މައްޗަށް ނަޞްރާއި ފަތަޙަލިބި އެ މީހަކު ކާމިޔާބުވެއްޖެ ނަމަ، ފަހެ، ބޮޑުވެގެންވާ ދަރުމައާއި ޘަވާބު އެ މީހަކަށް، ތިމަން إِلٰهُ ދެއްވާނޭކަމީ ކަށަވަރު ކަމެކެވެ.[90]\nދަންނާށެވެ! މީގެ ކުރީގެ ދެ އާޔަތުގައި، މުނާފިޤުންގެ ކިބައިގައި ހުންނަ ބައެއް ސިފަތައް ބަޔާންކުރެއްވުމަށް ފަހު، މި އާޔަތުގައި އަންގަވައިފައި މި ވަނީ މުއުމިނުންގެ ސިފައެވެ. އެއީ، އާޚިރަތަށް ޓަކައި ދުނިޔޭގެ ޒީނަތްތެރި ދިރިއުޅުން ޤުރްބާންކޮށްލުމެވެ. ވުމާއެކު، ދެ މޮޅުންކުރެ އެއް މޮޅު އެބައިމީހުންނަށް ދެއްވާނޭ ކަން މި އާޔަތުގައި އެންގެވިއެވެ. އެއީ، ދުޝްމަނުންނާ ކުރެވޭ ހަނގުރާމަތަކުގައި ނަޞްރުލިބުމެވެ. ނުވަތަ ޝަހީދުވުމެވެ.\nއަދި އެ ދެ ގޮތުންކުރެ ކޮންމެ ގޮތެއްގައި ވެސް، ނުހަނު ބޮޑު ދަރުމަ އެބައިމީހުންނަށް ހުންނާނޭ ކަން މި އާޔަތުން އެނގެއެވެ.","[90] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(75) އޭ މުއުމިނުންނޭވެ! އިސްލާމް ދީނަށް ނަޞްރުދިނުމަށް ޓަކައި، اللهُ سُبحَانَهُ وَتَعَالَىގެ މަގުގައި ޖިހާދުނުކޮށް ތިޔަބައިމީހުން ތިޔަ ތިބެނީ ކީއްވެގެން އަދި ކޮން ސަބަބަކާހުރެހެއްޔެވެ؟ އަދި މުއުމިނު ފިރިހެނުންނާއި، އަންހެނުންނާއި، ކުޑަ ކުދީންގެ ތެރެއިން، ކާފިރުންގެ އަތްދަށުވެ އަނިޔާލިބެމުންދާ ނިކަމެތީން، އެ އަނިޔާވެރި ކާފިރުންގެ އަތްދަށުން ސަލާމަތްކުރުމަށް ޓަކައި ހަނގުރާމަނުކޮށް ތިޔަ ތިބެނީ ފަހެ ކޮން ސަބަބަކާހުރެހެއްޔެވެ؟ އެ ފަދަ ކާފިރުންނާ ޖިހާދުނުކޮށް މުސްލިމުން ތިބޭންވީ އެއްވެސް ސަބަބެއް ނެތެވެ. އެހެނީ، ކާފިރުންގެ އަނިޔާއިން ސަލާމަތްވުމަށް ޓަކައި، އެ ފަދަ ނިކަމެތި މުސްލިމުންނަށް ކުރެވެން އޮތްހައި ވެސް ކަމަކީ ދުޢާކޮށް، اللهُ سُبحَانَهُ وَتَعَالَىއަށް ދެންނެވުމެވެ. އެހެންކަމުން، އެބައިމީހުން އެ ތިބެނީ އަންނަނިވި ފަދައިން ދުޢާކޮށް، އެ إِلٰهއަށް ދަންނަވަދަންނަވައެވެ.\n”އޭ އަޅަމެންގެ ވެރި إِلٰهއެވެ! އިބަ إِلٰهއަށް ކާފިރުވެ، އަޅަމެނަށް އުނދަގުލާއި ދުއްތުރާދީ، އެ ބައެއްގެ އަމިއްލަ ނަފުސަށް އަނިޔާވެރިވާ މީހުން ދިރިއުޅޭ ރަށުން އަޅަމެން ނެރުއްވައިފާނދޭވެ! އަދި އަޅަމެންނަށް ވާގިދީ އެހީތެރިވެ އަޅަމެންގެ މައްޗަށް އޯގާވެރިވާނޭ ފަރާތެއް، އިބަ إِلٰهُގެ ޙަޟްރަތުން އަޅަމެންނަށް ޓަކައި ލައްވައިފާނދޭވެ!\nއަދި އަނިޔާވެރީންގެ މައްޗަށް އަޅަމެންނަށް ނަޞްރުދޭނޭ ފަރާތެއް ވެސް، އިބަ إِلٰهُގެ ޙަޟްރަތުން އަޅަމެންނަށް ޓަކައި ލައްވައިފާނދޭވެ!“[91] \nދަންނާށެވެ! މި އާޔަތުގައި މި ވަނީ، އިސްލާމް ދީނުގެ ދުޝްމަނުންނާ މުސްލިމުން ހަނގުރާމަކުރާންޖެހޭ އެއް ސަބަބެވެ. އެއީ، ނިކަމެތި މުސްލިމުންނަށް ކާފިރުން ދޭ އަނިޔާއިން އެ މުސްލިމުން ސަލާމަތްކުރުމަށް ޓަކައެވެ.","[91] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(76) އޭ މުއުމިނުންނޭވެ! ޢަޤީދާއާއި ބަހާއި ޢަމަލުގައި ތެދުވެރި މުއުމިނުން، اللهُ سُبحَانَهُ وَتَعَالَىގެ ކަލިމަފުޅު މަތިވެރިކުރުމަށާއި، ޙައްޤުގެ އަހުލުވެރީންނަށާއި ޙައްޤަށް ނަޞްރުދިނުމަށް ޓަކައި ޖިހާދުކުރެތެވެ. އަދި ކާފިރުވި މީހުން، ޝައިޠާނާގެ ގޮތް ބިންމަތީގައި ފަތުރައި މީސްތަކުންގެ މެދުގައި ފަސާދަ އުފެއްދުމަށް ޓަކައި ހަނގުރާމަކުރެތެވެ. ފަހެ، މީސްތަކުންނަށް އަނިޔާވެރިވެ ބިންމަތީގައި ފަސާދަކޮށް އުޅޭ ޝައިޠާނާގެ އެކުވެރި ރަޙުމަތްތެރީންނާ ތިޔަބައިމީހުން ހަނގުރާމަކުރާށެވެ! އެހެނީ، އެބައިމީހުންނަކީ، އަނިޔާވެރިވުމުގައި ހައްދުފަހަނަޅައި ގޮސް، ޝައިޠާނާއަށް ކިޔަމަންވެ، އެބައިމީހުންގެ އެކުވެރިއަކީ ޝައިޠާނާ ކަމުގައި ބަލާ މީހުންނެވެ. ހަމަކަށަވަރުން، ޝައިޠާނާގެ އެކުވެރީންނަށް ޓަކައި، އެ ޝައިޠާނާ ރާވާ ކެހިވެރި ރޭވުންތައް ވާހުށީ ދެރަވެ ނިކަމެތިވެގެންނެވެ.\nދަންނާށެވެ! މި އާޔަތުގައި، اللهُ سُبحَانَهُ وَتَعَالَى އަންގަވައިފައި މި ވަނީ، އިސްލާމް ދީނުގައި ޖިހާދު ޝަރްޢުކުރެއްވި މަޤްޞަދެވެ.\nއެއީ، اللهُ سُبحَانَهُ وَتَعَالَىގެ ވަޖްހުފުޅުއަދައި، އެ إِلٰهُގެ ދީން މަތިވެރިކޮށް، އެ ދީން ދިފާޢުކުރުމަށެވެ. އެހެންކަމުން، އިސްލާމް ދީނުގައި ޖިހާދުކުރެވެނީ، މީސްތަކުންގެ އަޅުވެތިކަމުން އިންސާނުން ސަލާމަތްކޮށް، ތިމާމެން ފަދަ އިންސާނުންނަށް އަޅުކަންކުރުމުގެ ބަދަލުގައި ހަމައެކަނި، اللهُ سُبحَانَهُ وَتَعَالَىއަށް އަޅުކަންކުރާ ބަޔަކު ކަމުގައި އެބައިމީހުން ހެދުމަށެވެ. އަދި ދީންތަކުގެ އަނިޔާވެރިކަމުން މީސްތަކުން ސަލާމަތްކޮށް، އިސްލާމްދީނުގެ ޢަދުލު އިންޞާފާހަމައަށް އެބައިމީހުން ގެނެސް، ދުނިޔޭގެ ވަގުތީ ދިރިއުޅުމަށް އެދުމުގެ ބަދަލުގައި، އާޚިރަތުގެ ތަނަވަސް ދިރިއުޅުމަށް އެދޭ ބަޔަކު ކަމުގައި އިންސާނުން ހެދުމަށެވެ.\nނަމަވެސް، اللهُ سُبحَانَهُ وَتَعَالَىއާއި، އެ إِلٰهُގެ ރަސޫލާގެ ޙުކުމްފުޅުތައް ޤަބޫލުނުކުރާ ކޮންމެ ބަޔަކުމެ ހަނގުރާމަކުރަނީ، ޠާޣޫތުގެ މަގުގައި އަނިޔާވެރިކަން ކުރިއެރުވުމަށް ޓަކައެވެ. އުންމަތްތަކާއި ފަރުދުންގެ ޙައްޤުތައް ފޭރިގަތުމަށް ޓަކައެވެ. ޤައުމުތައް އަޅުވެތިކުރުމަށް ޓަކައެވެ. އަދި މި ހުރިހައި ކަމެއް ވެސް ކުރަނީ، ދީނީ ހަރުކަށިކަމާއި، ފިތުނަ ފަސާދަ ހުއްޓުވައި، ވިސްނުމާއި ފިކުރު މިނިވަންކޮށްދިނުމުގެ ނަމުގައެވެ.",""],["(77) އޭ ރަސޫލާއެވެ! މުސްލިމުންގެ ތެރެއިން ބަޔަކު، އިބަ ރަސޫލާގެ އަރިހަށް އައިސް، ކާފިރުންނާ ހަނގުރާމަކުރުމުގެ ހުއްދަދެއްވުމަށް އެދި ދެންނެވިއެވެ.\nމި ފަދައިން އެބައިމީހުން ދެންނެވުމުން، ޖިހާދުކުރުމުގެ ޙުކުމް އަތުވެއްޖައުމަށް ދާނދެން، ހަނގުރާމަނުކޮށް އެބައިމީހުންގެ އަތްތައް މައިތިރިކޮށްގެން ތިބުމަށާއި، ނަމާދު ޤާއިމުކޮށް ޒަކާތްދީ އުޅުމަށް އެބައިމީހުންނަށް އަމުރުކުރެއްވުނެވެ. އެ ފަދައިން އަމުރުކުރެއްވުނު މީހުން ކަންތައްކުރި ގޮތް، އިބަ ރަސޫލާ ދެކެވަޑައިނުގަންނަވަމުތޯއެވެ؟\nފަހެ، މުސްލިމުންގެ މައްޗަށް ޖިހާދު ފަރްޟުކުރެއްވުނު ހިނދު، އޭގެ ކުރީން ހަނގުރާމަކުރުމުގެ ހުއްދަދެއްވުމަށް އެދުނު މީހުންގެ ތެރެއިން އެއް ބަޔަކު ޖިހާދަށް ނުކުތުމަށް ބުރަހެލިވެ، اللهُ سُبحَانَهُ وَتَعَالَىއަށް ބިރުވެތިވާ ފަދައިން ނުވަތަ އެއަށްވުރެން ވެސް ބޮޑަށް މުޝްރިކުންދެކެ ބިރުގަންނަކަމުގައި ވެއެވެ. އަދި އެ ފަދައިން ކަންތައްކުރި މުސްލިމުން، اللهُ سُبحَانَهُ وَتَعَالَىގެ ޙަޟްރަތުގައި ދަންނަވަތެވެ. ”އޭ އަޅަމެންގެ ވެރި إِلٰهއެވެ! އަޅަމެންގެ މައްޗަށް ޖިހާދު ފަރްޟުކުރެއްވީ ކީއްވެގެންތޯއެވެ! އަދި ދުނިޔަވީ އަރާމުލިބިގަތުމަށް ޓަކައި، ކުރު މުއްދަތެއް އަޅަމެންނަށް ދެއްވައި، ޖިހާދު ފަރްޟުކުރެއްވުން ފަސްކޮށްދެއްވި ނަމަ ކޮންފަދަތޯއެވެ!“ އޭ ނަބިއްޔާއެވެ! އެބައިމީހުންނަށް ވިދާޅުވާށެވެ! ދުނިޔޭގެ އުފަލާއި، އަރާމާއި، މަޖަލަކީ ވަރަށް ކުޑަ ދުވަސްކޮޅެއްގެ ވަގުތީ ކަމެކެވެ.\nއަދި، اللهُ سُبحَانَهُ وَتَعَالَىގެ އަމުރުފުޅުތަކަށް ރައްކައުތެރިވެ، އެ إِلٰهُ ދެއްވައިފާނޭ ޢަޛާބަކަށް ބިރުވެތިވެ، އެ إِلٰهُ ނަހީކުރެއްވި ކަންތައްތަކުން ދުރުވެ ރައްކައުތެރިވެއްޖެ މީހަކަށް، އާޚިރަތުގައި ލިބޭނޭ އުފަލާއި، އަރާމާއި، ނިޢުމަތަކީ، ތާއަބަދު ދެމިހުންނަނިވި ގޮތުގައި ލިބޭ ސުވަރުގޭގެ ދަރުމައާއި ޘަވާބާއި ނިޢުމަތެވެ. އަދި ކަދުރު އޮށެއްގެ ނިރުވަޅުގައިވާ ދުލިފަށުގެ މިންވަރުން ވިއަސް، އަދި އެއަށްވުރެން ކުޑަ އެއްޗަކުން ވިއަސް، اللهُ سُبحَانَهُ وَتَعَالَى ތިޔަބައިމީހުންނަށް އަނިޔާވެރިވެވޮޑިނުގަންނަވާނެތެވެ.[92] \nދަންނާށެވެ! رَسُولُ اللهِ ﷺ މަދީނާއަށް ހިޖުރަކުރެއްވުގެ ކުރީން، މައްކާގައި ތިބި މުސްލިމުންގެ ތެރެއިން ބަޔަކު، ކައު އިތުރު ރަސޫލާގެ އަރިހަށް ގޮސް ދެންނެވިއެވެ. އޭ اللهُގެ ނަބިއްޔާއެވެ! މުޝްރިކުންގެ ގޮތުގައި އަޅުގަނޑުމެން ތިބިއިރު، އަޅުގަނޑުމެން ތިބީ ޢިއްޒަތްތެރި ބައެއްގެ ގޮތުގައެވެ. ނަމަވެސް، އިސްލާމްވުމަށް ފަހު، އަޅުގަނޑުމެން މި ވަނީ ނިކަމެތި ބަޔަކު ކަމުގައި ވެފައެވެ. ސަބަބަކީ، އަނިޔާވެރީންގެ ކިބައިން އަޅުގަނޑުމެން ބަދަލު ނުހިފާކަމެވެ. މި ފަދައިން އެބައިމީހުން ދެންނެވުމުން، ޙަދީޘުކުރެއްވިއެވެ.\n”ތިމަން ރަސޫލާއަށް އަމުރުވެވިގެންވަނީ ޢަފޫކުރުމަށެވެ. ވީއިރު، ޤައުމުގެ މީހުންނާ ހަނގުރާމަކޮށްގެން ނުވާނެވެ.“ މި ކަން މިހެން ވެފައި ވަނިކޮށް، މުސްލިމުން މަދީނާއަށް ހިޖުރަކޮށް، ކާފިރުންނާ ހަނގުރާމަކުރުމުގެ ހުއްދަ، اللهُ سُبحَانَهُ وَتَعَالَى ދެއްވައި، ޖިހާދު ފަރްޟުކުރެއްވުމުން، އޭގެ ތެރެއިން ބަޔަކު ފިނޑިވެ، ޖިހާދަށް ނުކުތުމަށް ބުރަހެލިވިއެވެ. އެހެންކަމުން، އެބަމީހުންނާމެދު މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[93] \nދަންނާށެވެ! ހަނގުރާމަކުރުމާއި ދެކޮޅުވެރިވެއުޅުން މަނާވެވި، ހެޔޮ ކަންތައްތައް ކުރާން އެންގެވުނު މީހުންގެ ތެރެއިން އެއްބަޔަކީ، ހަމައެކަނި ދެކޮޅުވެރިވެއުޅުމުގެ އެދުމުގައި ހަނގުރާމަކުރުގެ ހުއްދައަށް އެދުނު ބަޔެކެވެ. ކަން މިހެން ހުރުމާ އެކު، ހިޖުރައަށް ފަހު، ޖިހާދު ފަރްޟުކުރެއްވުމުން އެބައިމީހުން ފިނޑިވެ، اللهُ سُبحَانَهُ وَتَعَالَىއަށް ބިރުވެތިވާ ފަދައިން ނުވަތަ އެއަށްވުރެން ވެސް ބޮޑަށް މުޝްރިކުންދެކެ ބިރުން އުޅޭންފެށިއެވެ.\nއަދި ޖިހާދުކުރުމާމެދު ނުރުހުން ފައުޅުކޮށް، ބަހަނާތައް ދައްކައި، ގިނަގުނަ ސުވާލުތައް ކުރާން ފެށުމުން، އެބައިމީހުންނަށް އެންގެވުނެވެ. ދުނިޔޭގެ މަޖާ ދިރިއުޅުމުގެ ބޭނުމުގައި، ހަނގުރާމައަށް ނުގޮސް ތިޔަބައިމީހުން ތިބޭއިރު ދަންނާށެވެ! ދުނިޔޭގެ އުފަލާއި މަޖަލަކީ، ދާދިކުޑަ ހިނދުކޮޅެއްގެ ކަމެކެވެ. اللهُ سُبحَانَهُ وَتَعَالَىގެ އަމުރުފުޅަށް ކިޔަމަންތެރިވެ ތަޤްވާވެރިވެއްޖެ މީހަކަށް، އާޚިރަތުގައި ލިބޭނޭ އުފަލާއި، އަރާމާއި، ނިޢުމަތަކީ، ތާއަބަދު ދެމިހުންނަނިވި ގޮތުގައި ލިބޭ ސުވަރުގޭގެ ދަރުމައާއި، ޘަވާބާއި، ނިޢުމަތެވެ. އަދި އެ ދުވަހުން، ކިތަންމެ ކުޑަ މިންވަރަކުން ވިއަސް، ތިޔަބައިމީހުންނަށް ބޭއިންޞާފެއް ނުކުރެއްވޭނެތެވެ.[94] ","[92] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[93] السُّنَنُ الْكُبْرَى لِلْإمَام النَّسَائِي\n[94] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(78) ހަނގުރާމައިގެ މައިދާނާ ކިތަންމެ ދުރުގައިވާ، ކިތަންމެ ވަރުގަދަ ކިއްލާތަކެއްގައި ތިޔަބައިމީހުން ރައްކައުތެރިވެ ތިބި ކަމުގައި ވިއަސް، ތިޔަބައިމީހުންގެ އަޖަލު ހަމަވުމުން، މަރު އައިސް ތިޔަބައިމީހުންނާ ހަމަކޮށް އަތުލައިގަނެ، މަރުގެ ރަހަ ތިޔަބައިމީހުންނަށް ލިބޭނޭކަން ކަށަވަރެވެ. އަދި އެ މުނާފިޤުންނަށް، ދުނިޔޭގެ އުފަލާއި އަރާމުލިބެނިވި ކަމެއް މެދުވެރިވެއްޖެ ނަމަ އެބައިމީހުން ބުނެތެވެ. ”މިއީ، اللهُ سُبحَانَهُ وَتَعَالَىގެ ޙަޟްރަތުން، އެ إِلٰهُގެ އިރާދަފުޅާއި މިންވަރުފުޅުގެ ދަށުން އެބައިމީހުންނަށް ލިބުނު ކަމެކެވެ. އަދި އެއްވެސް މީހެއްގެ މޮޅުކަމަކުން ތިމަންމެންނަށް ލިބުނު ކަމެއް ނޫނެވެ.“\nއަދި އެބައިމީހުންނަށް އެއްވެސް ދެރަގޮތެއް މެދުވެރިވެއްޖެ ނަމަ، ރަސޫލާއާ މުޚާޠަބުކޮށް ބުނެތެވެ. ”މިއީ، ތިބާގެ ފަރާތްޕުޅުން އައި ކަމެކެވެ. މި ކަން މި ގޮތަށް މެދުވެރިވީ ތިބާގެ ސަބަބުންނެވެ.“ ޝައްކެއްނެތެވެ. މި ފަދައިން، މުނާފިޤުން އެ ބުނަނީ އެބައިމީހުންގެ ކިބައިގައިހުރި ނުދަންނަކަމާއި ޖާހިލުކަމުގެ ސަބަބުންނެވެ. އޭ ރަސޫލާއެވެ! އެ ފަދަ ވާހަކަދައްކައިއުޅޭ މުނާފިޤުންނަށް ވިދާޅުވާށެވެ! ހުރިހައި ކަމަކީ ވެސް، اللهُ سُبحَانَهُ وَتَعَالَىގެ ޙަޟްރަތުން، އެ إِلٰهُގެ ނިޔާފުޅާއި މިންވަރުފުޅުގެ ދަށުން އަންނަ ކަންތައްތަކެވެ. ފަހެ، އިބަ ރަސޫލާ ދެއްވާ އިރްޝާދުތަކާއި ދައްކަވާ ވާހަކަފުޅުތައް، އެ މުނާފިޤުންނަށް ކުޑަކޮށް ވެސް ވިސްނި ފަހުމުވާން ގާތްވެސްނުވެ އެ ތިބީ، އެބައިމީހުންނަށް ކިހިނެއް ވެފައި ތިބެގެންބާވައެވެ![95] \nދަންނާށެވެ! އިސްވެދިޔަ އާޔަތުގައި ވަނީ، މުސްލިމުންގެ މައްޗަށް ޖިހާދު ފަރްޟުކުރެއްވުމުން، ޖިހާދަށް ނުކުތުމަށް އެދިއެދި ތިބި ބައެއް މުސްލިމުން، ފިނޑިވެ، މުޝްރިކުންދެކެ ބިރުން އުޅުނު ވާހަކައެވެ. އެއަށްފަހު، މި އާޔަތުގައި މި ވަނީ، ހަނގުރާމަޔަށް ނުކުތުމާމެދު މުސްލިމުން ބިރުގަންނާންވީ ކަމެއް ނެތް ވާހަކައެވެ. އެހެނީ، ކިތަންމެ ރައްކައުތެރި ތަނަކަށް ވަދެތިބި ކަމުގައި ވިއަސް މަރަކަށް ނުފިލޭނެއެވެ. އަދި އެ ކަމުގެ ވަގުތު އައިސްޖެހުމުން، ތިމާމެން ތިބި ތަނަކަށް، ތިމާމެންގެ ގާތަށް، އެ މަރު ނައިސް ނުމެ ހުންނާނޭ މެއެވެ. ދެން އެއަށްފަހު، މި އާޔަތުގައި އެންގެވިއެވެ. ދުނިޔަވީ އުފަލެއް އަދި އަރާމެއް ވިއަސް މުނާފިޤުންނަށް ލިބިއްޖެ ނަމަ އެބައިމީހުން ބުނެއުޅެތެވެ. މިއީ، اللهُ سُبحَانَهُ وَتَعَالَىގެ ޙަޟްރަތުން، އެ إِلٰهُގެ އިރާދަފުޅާއި މިންވަރުފުޅުގެ ދަށުން ތިމަންމެންނަށް ލިބުނު ކަމެކެވެ.\nއަދި އެބައިމީހުންނަށް އެއްވެސް ދެރަގޮތެއް މެދުވެރިވެއްޖެ ނަމަ، ރަސޫލާއާ މުޚާޠަބުކޮށް ބުނެއުޅެތެވެ. ”މިއީ، ތިބާގެ ސުންޕާކަމުން ތިމަންމެންނަށް ކުރިމަތިވި ކަމެކެވެ.“ ދެން، އެބައިމީހުންގެ އެ ވާހަކަޔަށް ރައްދުދެއްވައި، اللهُ سُبحَانَهُ وَتَعَالَى އެންގެވިއެވެ. ރަނގަޅު ކަމެއް ކަމުގައި ވިއަސް އަދި ދެރަ ކަމެއް ކަމުގައި ވިއަސް، ހުރިހައި ކަމަކީ ވެސް، اللهُ سُبحَانَهُ وَتَعَالَىގެ ޙަޟްރަތުން، އެ إِلٰهُގެ ނިޔާފުޅާއި މިންވަރުފުޅުގެ ދަށުން އަންނަ ކަންތައްތަކެވެ. އެހެނެއްކަމަކު، އެބައިމީހުންގެ ކިބައިގައިހުރި ނިފާޤުގެ ބަލިމަޑުކަމުގެ ސަބަބުން، އެ ފަދަ ކަންކަމުގެ ޙަޤީޤަތް ވިސްނޭން ގާތްވެސް ނުވާ ބަޔަކު ކަމުގައި އެބައިމީހުން ވެއެވެ.[96] ","[95] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[96] التَّفْسِيرُ الْوَاضِحُ لِلدَّكْتُور مُحَمَّدِ الْحِجَازِي"],["(79) އޭ އިންސާނާއެވެ! ތިބާއަށް ލިބޭ ކޮންމެ ހެވަކާއި ނިޢުމަތަކީ، اللهُ سُبحَانَهُ وَتَعَالَىގެ ފަޟްލުވަންތަކަމާއި އިޙްސާންވަންތަކަމުން، އެ إِلٰهُ ތިބާއަށް ދެއްވާ ދެއްވުމެކެވެ. އަދި ތިބާއަށް ކުރިމަތިވާ ކޮންމެ އުނދަގުލަކާއި މުޞީބާތަކީ، ތިބާ ކުޅަ ނުބައި ޢަމަލުތަކާއި ކުށްތަކުގެ ސަބަބުން، ތިބާއަށް ދިމާވާ ކަންކަމެވެ. އޭ ރަސޫލާއެވެ! ތިބާއަށް ރަސޫލުކަން ދެއްވައި އެންމެހައި މީސްތަކުންގެ ގާތަށް ތިބާ ފޮނުއްވީ، ތިމަން إِلٰهُ، ތިބާއަށް ދެއްވި ރިސާލަތު އެންމެހައި މީސްތަކުންނާ ހަމައަށް ރައްދުކޮށްދެއްވައި އިއްވަވައި ދެއްވުމަށެވެ. އަދި، އިބަ ރަސޫލާއަށް ދެއްވުނު ރިސާލަތުގެ ތެދުކަމުގެ މައްޗަށް ހެކިވެވޮޑިގަތުމަށް، اللهُ سُبحَانَهُ وَتَعَالَى ފުދެއެވެ.[97]\nދަންނާށެވެ! މި އާޔަތުގައި، اللهُ سُبحَانَهُ وَتَعَالَى އަންގަވައިފައި މި ވަނީ، މޮޅު ގޮތްތައް މެދުވެރިވަނީ اللهُ سُبحَانَهُ وَتَعَالَىގެ ދަރުމަވަންތަކަމާއި ދީލަތިވަންތަކަމުން ކަމެވެ. އެ إِلٰهُ އަންގަވައިފައިވާ އެންގެވުންތަކާ އެއްގޮތަށް ޢަމަލުކޮށް، އެ إِلٰهُގެ އަމުރުފުޅުތަކަށް ކިޔަމަންތެރިވުމުން ކަމެވެ. ދެރަ ގޮތްތައް މެދުވެރިވަނީ، اللهُ سُبحَانَهُ وَتَعَالَىގެ އަމުރުފުޅުތަކާ ޚިލާފުވެ، ރަސޫލާގެ ބަސްފުޅުތައް ޤަބޫލުނުކޮށް، ހަވާ ނަފްސުގެ އެދުމާ ތަބާވެއުޅުމުން ކަމެވެ. އެހެނީ، އުޅޭންވީ ގޮތާއި ނޫޅޭންވީ ގޮތް މީސްތަކުންނަށް އަންގަވައިދެއްވުމަށް ޓަކައި، اللهُ سُبحَانَهُ وَتَعَالَى ވަނީ، ނަބީކަމާއި ރަސޫލުކަން ޚަތިމުކުރެއްވި ރަސޫލާ ފޮނުއްވައިފައެވެ.[98] ","[97] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[98] تَفْسِيرُ الْبَيَانِ لِلشَّيْخِ مُحَمَّدِ جَمِيل دِيدِي"],["(80) ނަބީކަމާއި ރަސޫލުކަން ޚަތިމުކުރެއްވި ރަސޫލާގެ ދަޢުވަތު ޤަބޫލުކޮށް އެ ދަޢުވަތަށް އިޖާބަދީ، އެ ރަސޫލާ އަމުރުކުރެއްވި ކަންތައްތައް އެ އަމުރުކުރެއްވި ގޮތަށްކޮށް، ނަހީކުރެއްވި ކަންތައްތަކުން މުޅީން ދުރުވެ، އެ ރަސޫލާ ގެންނެވި ޝަރީޢަތަށް ޢަމަލުކޮށް، އެ ރަސޫލާއާ ތަބާވި ކޮންމެ މީހަކީ، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެއްޖެ މީހަކު ކަން ކަށަވަރެވެ. އެހެނީ، ކީރިތި ރަސޫލާ އަންގަވާ ކޮންމެ އެންގެވުމަކީ، اللهُ سُبحَانَهُ وَتَعَالَىގެ އެންގެވުމެކެވެ. އޭ ރަސޫލާއެވެ! އަދި އެއްވެސް މީހަކު، އިބަ ރަސޫލާއަށް ކިޔަމަންވުމުން އެއްކިބާވެ މޫނު އަނބުރައިލިކަމުގައި ވިއަސް، އެ މީހެއްގެ ކަންތަކާމެދު ހިތާމަނުކުރައްވާށެވެ! އެހެނީ، ތިމަން إِلٰهُ، އިބަ ރަސޫލާ މީސްތަކުންގެ ގާތަށް، ރަސޫލުކަމައިގެން ފޮނުއްވީ، އެބައިމީހުންކުރާ ކަންތައްތައް ބައްލަވައި، އެ ކަންތައްތައް ލިޔުއްވައި ބެލެހެއްޓެވުމާ ޙަވާލުކުރެއްވިގެންވާ ފާރަވެރިއަކު ކަމުގައެއް ނޫނެވެ.\nއަދި ހަމަކަށަވަރުން، އިންސާނާކުރާ ހުރިހައި ކަމެއްގެ ޙިސާބު ބައްލަވައި، އޭނާގެ ޢަމަލުތަކާ އެކަށޭނަ ޖަޒާ ނުވަތަ ސަޒާ އޭނާއަށް ދެއްވުމަކީ ހަމައެކަނި، ތިމަން إِلٰهއަށް އޮތް ކަމެކެވެ.[99] \nދަންނާށެވެ! މި އާޔަތުގައި، اللهُ سُبحَانَهُ وَتَعَالَى އަންގަވައިފައި މި ވަނީ، ކީރިތި ރަސޫލާގެ އަމުރުފުޅުތަކަށް ކިޔަމަންތެރިވާ މީހާ، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެއްޖެ ކަމުގައެވެ. އެހެނީ ހަމަކަށަވަރުން، އެ ރަސޫލާއަކީ، އެންމެހައި ޢާލަމްތަކުގެ ވެރި اللهُ سُبحَانَهُ وَتَعَالَىގެ ޙަޟްރަތުން ފޮނުއްވިގެންވާ ރަސޫލެކެވެ. ވުމާއެކު މީސްތަކުންނަށް، އެ ރަސޫލާ އިއްވަވަމުން ގެންދެވީ، އެ إِلٰهُގެ ޙަޟްރަތުން، އެ ރަސޫލާއަށް ބާވައިލެއްވޭ ވަޙީއެވެ. އެހެންކަމުން، އެ ރަސޫލާގެ އެންގެވުންތަކަށް ކިޔަމަންތެރިވާ މީހާއީ، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެއްޖެ މީހެކެވެ.\nނަމަވެސް، ދުނިޔަވީ ބައެއް ކަންކަމުގައި، ކީރިތި ރަސޫލާގެ އަމިއްލަ ވިސްނުންފުޅުގެ މަތީން އެންގެވި އެންގެވުންތަކަކީ، މި އާޔަތުގައި މި ވާ ބަސްފުޅުގެ ތެރޭގައި ހިމެނޭ ކަންކަމެއް ނޫނެވެ. އެހެނީ، ކީރިތި ރަސޫލާގެ ބައެއް ބަސްފުޅުތަކާމެދު، ބައެއް ފަހަރަށް އަޞްޙާބުން ސުވާލުދަންނަވާ ކަމުގައި ވިއެވެ. ”ތިޔައީ، اللهُ سُبحَانَهُ وَتَعَالَىގެ ޙަޟްރަތުން އައިސްފައިވާ އަމުރުފުޅެއްތޯއެވެ؟ ނޫންނަމަ، އިބަ ރަސޫލައަށް ފެނިވަޑައިގަންނަވާ ގޮތްތޯއެވެ؟“ ދެން، އެ ބަސްފުޅަކީ، اللهُ سُبحَانَهُ وَتَعَالَىގެ ޙަޟްރަތުން އައިސްފައިވާ ބަސްފުޅެއް ކަމުގައި ވިދާޅުވެއްޖެ ނަމަ، އިތުރު އެއްވެސް ސުވާލެއް ނުކުރައްވައި، އެ ބަސްފުޅެއްގައިވާ އެންގެވުމަކަށް ފުރިހަމައަށް ކިޔަމަންތެރިވެ ވަޑައިގަންނަވަތެވެ.\nއެ ބަސްފުޅަކީ، اللهُ سُبحَانَهُ وَتَعَالَىގެ ޙަޟްރަތުން އައިސްފައިވާ ބަސްފުޅެއް ނޫންކަމުގައި ވިދާޅުވެއްޖެ ނަމަ، ޞަޙާބީންގެ ރައުޔު ފައުޅުކުރައްވައި، ލަފާދެއްވައި އުޅުއްވަތެވެ. އަދި ބައެއް ފަހަރަށް، އަޞްޙާބުންގެ ރައުޔުގައި ހިއްޕަވައި، އެ ގޮތަށް ޢަމަލުކުރައްވަތެވެ. އަދި ބަދުރު ހަނގުރާމައާއި އުޙުދު ހަނގުރާމައިގެ ތެރޭގައި ވެސް އެ ފަދަ ބައެއް ކަންތައްތައް ހިނގައިފައި ވެއެވެ.[100] ","[99] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[100] التَّفْسِيرُ الْوَاضِحُ لِلدَّكْتُور مَحُمَّدِ الحِْجَازِي"],["(81) އަދި މުނާފިޤުން، އެބައިމީހުންގެ ދުލުކޮޅުން، އިބަ ރަސޫލާއަށް ދަންނަވަތެވެ. އިބަ ރަސޫލާގެ އަމުރުފުޅުތަކަށް ބޯލަބައި ކިޔަމަންތެރިވެ އެ އަމުރުފުޅުތަކާ އެއްގޮތަށް އަޅުގަނޑުމެން ޢަމަލުކުރަމެވެ. ނަމަވެސް، އިބަ ރަސޫލާގެ މަޖިލީހުން އެބައިމީހުން ނިކުމެއްޖެ ނަމަ، އިބަ ރަސޫލާގެ އަރިހުގައި ދެންނެވި ގޮތާ މުޅީން ޚިލާފަށް، އޭގެ ތެރެއިން ބަޔަކު ރޭގަނޑުގެ ކަނު އަނދިރީގައި ނުބައި ރޭވުންތައް ރާވައެވެ. އަދި ހަމަކަށަވަރުން، އެބައިމީހުންގެ އެ ނުބައި ރޭވުންތަކާއި ތަދްބީރުތައް، اللهُ سُبحَانَهُ وَتَعَالَى މޮޅަށް ދެނެވޮޑިގެންވުމާ އެކު، އެ ހުރިހައި ކަމެއް ލިއުއްވައެވެ.\nއަދި އެ ކަންކަމުގެ ޙިސާބު ޤިޔާމަތް ދުވަހުން ބައްލަވައި، އެ ބައިމީހުންގެ އެ ނުބައި ޢަމަލުތަކާ އެކަށޭނަ ސަޒާ އެބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ. އޭ ރަސޫލާއެވެ! ބަޔާންވެދިޔަ ފަދައިން މުނާފިޤުންގެ ޢަމަލުތައް ހުރުމާ އެކު، އިބަ ރަސޫލާގެ މޫނުފުޅު އެބައިމީހުންގެ ކިބައިން އަނބުރައިލައްވައި އެބައިމީހުންނާ ވަކިވެވަޑައިގަންނަވާށެވެ!\nއެހެނީ ހަމަކަށަވަރުން، އިބަ ރަސޫލާއަށް ކުޑަވެސް ގެއްލުމެއް ދިނުމަކީ، ފަހަރެއްގައި ވެސް އެބައިމީހުންނަށް ކުރެވޭނޭ ކަމެއް ނޫނެވެ. އެހެންކަމުން، އިބަ ރަސޫލާގެ ހުރިހައި ކަމެއް، اللهُ سُبحَانَهُ وَتَعَالَىއާ ޙަވާލުކުރައްވައި، އެ إِلٰهއަށް ވަކީލުކުރައްވާށެވެ! އަދި ހުރިހައި ކަމެއްގައިމެ އިބަ ރަސޫލާއަށް އެހީތެރިވެވޮޑިގަންނަވައި ނަޞްރުދެއްވުމަށް، اللهُ سُبحَانَهُ وَتَعَالَى ފުދެއެވެ.[101] \nދަންނާށެވެ! މި އާޔަތުގައި، اللهُ سُبحَانَهُ وَتَعَالَىގެ ރަސޫލާއަށް، އެ إِلٰهُ އަންގަވައިފައި މި ވަނީ، މުނާފިޤުންގެ ކިބައިން ފެނިވަޑައިގަންނަވާ ބައެއް ސިފަތަކުގެ ސަބަބުން، އެވެނިމިވެނި މީހުންނަކީ މުނާފިޤުން ކަން އެނގިވަޑައިގެންނެވި ކަމުގައި ވިއަސް، އެ ކަން ފައުޅުނުކުރެއްވުމަށާއި، އެއްވެސް ޢުޤޫބާތެއް އެބައިމީހުންނަށް ނުދެއްވުމަށެވެ. ނަމަވެސް، މި އާޔަތުގައި މިވާ ޙުކުމް ވަނީ މަންސޫޚުވެފައެވެ. އެއީ، سُورَةُ التَّوبَةއާއި، سُورَةُ التَّحْرِيمގައިވާ އަންނަނިވި ވަޙީ ބަސްފުޅުންނެވެ.[103] (يَا أَيُّهَا النَّبِيُّ جَاهِدِ الْكُفَّارَ وَالْمُنافِقِينَ...)[102] މާނައީ: ”ކާފިރުންނާއި މުނާފިޤުންނާ ހަނގުރާމަކުރައްވައި ޖިހާދުކުރައްވާށެވެ!“","[101] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[103] الَجْامِعُ لأِحْكَامِ الْقُرْآنِ لِلإْمَامِ الْقُرْطُبِي\n[102] سُورَةُ التَّوبَة:73، سُورَةُ التَّحْرِيم:9"],["(82) ފަހެ، ކީރިތި ޤުރްއާން ކިޔަވައި، އެ ފޮތުގައިވާ ވަޙީބަސްފުޅުތަކާމެދު، މުނާފިޤުން ވިސްނައިފިކުރު ނުކުރަނީ ކީއްވެގެންހެއްޔެވެ؟ އަދި އެ ފޮތް ކިޔަވައި، އެ ފޮތުގައިވާ ވަޙީބަސްފުޅުތަކާމެދު ވިސްނައިފިކުރުކުރާ ނަމަ، އެބައިމީހުންނަށް ޔަޤީންވެ ކަށަވަރުވީހީ، އެ ފޮތް ބާވައިލެއްވިފައި ވަނީ، اللهُ سُبحَانَهُ وَتَعَالَىގެ ޙަޟްރަތުން ކަމެވެ.\nއެއީ، ޤުރްއާނުގެ އާޔަތްތައް އެތުރިފައިވާ ރިވެތިކަމާއި، އުސްލޫބުގެފުރިހަމަކަމާއި، މާނައިގައި އެއްވެސް އޮޅުމެއް، ފުށުއެރުމެއްނުވާ ކަމަށް ޓަކައެވެ. އަދި އެބައިމީހުން އެ ބުނާ ގޮތަށް، ކީރިތި ޤުރްއާނަކީ، اللهُ سُبحَانَهُ وَتَعَالَى ނޫން އެހެން ފަރާތަކުން، އިބަ ރަސޫލާ ދަސްފުޅުކުރައްވައިގެން ވިދާޅުވާ އެއްޗެއް ކަމުގައި ވަނީ ނަމަ، ނުވަތަ އަމިއްލަފުޅަށް ހައްދަވައިގެން ދައްކަވާ ވާހަކަފުޅުތަކެއް ކަމުގައި ވަނީ ނަމަ، ނުހަނު ގިނަ ފުށުއެރުންތަކާއި ޚިލާފުތައް އެ ފޮތުގައި ވަނިކޮށް އެބައިމީހުންނަށް ފެނުނީސްކަން ކަށަވަރެވެ.[104] \nދަންނާށެވެ! އިސްވެދިޔަ އުންމަތްތަކުގެ ޚަބަރުތަކުގެ ތެރެއިން، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވޭ ވަޙީއަކުން ނޫނީ، އެ ޚަބަރުތައް، ކީރިތި ރަސޫލާއަށް އެނގިވަޑައިގަންނަވާނޭ އެއްވެސް މަގެއް ނެތް އެތައް ޚަބަރުތަކެއް، ކީރިތި ޤުރްއާނުގައި ވެއެވެ. އަދި މުނާފިޤުންގެ ހިތްތަކުގައި ފޮރުވައިގެން އުޅޭ ކަންތައްތަކުގެ ޙަޤީޤަތް ވެސް، އެ ފޮތުގައި ހާމަކުރައްވައިފައި ވެއެވެ. އަދި އޭގެ އިތުރަށް، ހުރިހައި ޒަމާނަކަށް އަދި ހުރިހައި ތަނަކަށް އަދި ހުރިހައި ބަޔަކަށް ވެސް ކަމުދާނޭ ގޮތަށްހުރި، ސިޔާސީ އަދި އިޖްތިމާޢީ އުޞޫލުތަކާއި، ޤަވާޢިދުތަކާއި، ހަމަތައް އެ ފޮތުގައި ވެއެވެ.\nވުމާއެކު، މި ހުރިހައި ކަމަކުންމެ އެނގި ކަށަވަރުވަނީ، ކީރިތި ޤުރްއާނާމެދު އެ ބައިމީހުން ވިސްނައިފިކުރުކޮށްފި ނަމަ، އެ ފޮތުގައި ވަނީ، اللهُ سُبحَانَهُ وَتَعَالَىގެ ޙަޟްރަތުން ބާވައިލެއްވިގެންވާ ޙައްޤު ބަސްފުޅުތައް ކަން އެބައިމީހުންނަށް އެނގޭނޭ ކަމެވެ. އެހެނީ، އެ ފޮތަކީ، اللهُ سُبحَانَهُ وَتَعَالَى ފިޔަވައި އެހެން ފަރާތަކުން އެމުނިއެކުލެވި ޢިބާރާތްކުރެވިގެން އައި ފޮތެއް ކަމުގައިވީ ނަމަ، ނުހަނު ގިނަ ފުށުއެރުންތަކާއި ޚިލާފުތައް އެ ފޮތުގައި ވަނިކޮށް އެބައިމީހުންނަށް ފެނުނީހެވެ.[105] ","[104] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[105] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(83) އަދި ހަނގުރާމަހުއްޓި، ސުލްޙަވެރިކަމާއި އަމަންއަމާންކަން ޤާއިމުވެ، ނަޞްރުލިބުން ފަދަ އުފައުވެރިކަމެއް މުސްލިމުންނަށް ލިބިއްޖެކަން، ނުވަތަ ހަނގުރާމައިގައި މުސްލިމުން ދެރަވެ ބަލިވެ، ބިރުވެރިކަމާއި މޮޅިވެރިކަން މުސްލިމުންގެ ހިތްތަކަށް ވަދެއްޖެކަން މުނާފިޤުންނަށް އެނގިއްޖެ ނަމަ، އެ މުނާފިޤުންގެ ގޮތަކީ، މުސްލިމުންގެ ސިއްރުތައް ފައުޅުކުރުމުގެ ގޮތުންނާއި މުސްލިމުންނަށް ގެއްލުންދިނުމުގެ ގޮތުން، ރަށުތެރޭގައި އެ ޚަބަރުތައް ފަތުރައި، މީސްތަކުންގެ މެދުގައި އެ ވާހަކަތައް ޢާންމުކުރުމެވެ.\nނަމަވެސް، އެ ފަދަ ޚަބަރުތަކުގެ ތެރޭގައި އާންމުކޮށް ފެތުރުމުން މަޞްލަޙަތު ގެއްލޭ ފަދަ ވާހަކަތައް ހުރުން އެކަށީގެން ވުމާ އެކު، އެ ފަދަ ޚަބަރެއް ލިބުމުން އެ ޚަބަރު ޢާންމުކޮށް ފެތުރުމުގެ ބަދަލުގައި، ކީރިތި ރަސޫލާގެ ޙަޔާތްޕުޅުގައި، ރަސޫލާގެ އަރިހަށް އެ ވާހަކަތައް ހުށަހެޅި ނަމަ، އަދި، ރަސޫލާ އަވަހާރަވުމަށް ފަހު، މުސްލިމުންގެ ތެރޭގައިވާ މަސްއޫލުވެރީންނަށް އެ ވާހަކަތައް ހުށަހެޅި ނަމަ، އެ ފަރާތްތަކުން އެ ޚަބަރުތައް ތަޙްޤީޤުކުރެއްވުމަށް ފަހު، އޭގެ ތެރެއިން ޢާންމުކުރައްވަން ފެނިވަޑައިގަންނަވާ ވާހަކަތައް ޢާންމުކުރައްވައި، ސިއްރުކުރައްވަން ފެނިވަޑައިގަންނަވާ ވާހަކަތައް ސިއްރުކުރައްވާނޭ ކަން ކަށަވަރެވެ.\nއަދި، اللهُ سُبحَانَهُ وَتَعَالَىގެ ފަޟްލުވަންތަކަމާއި، އޯގާވަންތަކަމާއި، ރަޙްމަތްވަންތަކަން ތިޔަބައިމީހުންގެ މައްޗަށް ނުވާ ނަމަ، ތިޔަބައިމީހުންގެ ތެރެއިން މަދު ބަޔަކު ފިޔަވައި އެހެން އެންމެން، ޝައިޠާނާގެ ވަސްވާސްތަކަށް ހެއްލި ޝައިޠާނާއާ ތަބާވީސްކަން ކަށަވަރެވެ.[106] \nދަންނާށެވެ! މި އާޔަތުގައި މި ވަނީ، ޚަބަރުފެތުރުމުގައި މުސްލިމުން ގެންގުޅޭންޖެހޭ ޤަވާޢިދުތަކާއި، އެ ކަންތައްތައް ޢާންމުނުކޮށް، ވަކި މިންގަނޑެއްގެ ތެރޭގައި އެ ކަންތައްތައް ސިއްރުކޮށްފައި ބޭއްވުމާމެދު، اللهُ سُبحَانَهُ وَتَعَالَىގެ ޙަޟްރަތުން އައިސްފައިވާ އިރްޝާދެކެވެ. އަދި ވަކީން ޚާއްޞަކޮށް ހަނގުރާމައިގެ ވަގުތުތަކުގައި، ޚަބަރުތައް ސެންސަރުކޮށް ބެލެހެއްޓުމާ ބެހޭ އުޞޫލުތަކެވެ. ވުމާއެކު، އުންމަތާ ބެހޭ އެއްވެސް މުހިންމު ޚަބަރެއް، އެއްވެސް މުސްލިމަކަށް ލިބިއްޖެ ނަމަ، އެ ޚަބަރެއް އަމިއްލައަށް ނުފަތުރައި، ކަމާ ބެހޭ ފަރާތްތަކަށް އެ ޚަބަރު ގެންދިއުމަށް، މި އާޔަތުގައި، اللهُ سُبحَانَهُ وَتَعَالَى އަމުރުކުރައްވައިފައި ވެއެވެ.[107] ","[106] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[107] التَّفْسِيرُ الْوَاضِحُ لِلدَّكْتُور مَحُمَّدِ الحِْجَازِي"],["(84) އޭ ނަބިއްޔާއެވެ! ފަހެ، اللهُ سُبحَانَهُ وَتَعَالَىގެ މަގުގައި، އެ إِلٰهُގެ ކަލިމަފުޅު މަތިވެރިކުރެއްވުމަށް ޓަކައި ގިނިކަންޏާ ހުންނަވައިގެން ވިއަސް ޖިހާދުކުރައްވާށެވެ! އެހެނީ، ހަނގުރާމައަށް ނުކުތުމަށް އެހެން މީހުންނަށް މަޖުބޫރުކުރެއްވުމަކީ، އިބަ ރަސޫލާއަށް އޮތް ކަމެއް ނޫނެވެ.\nނަމަވެސް، އިބަ ރަސޫލާއަށް އަމުރުކުރެއްވިގެން ވަނީ، ޖިހާދުކުރުމަށް މުއުމިނުންނަށް ހިތްވަރުދެއްވައި ނަސޭހަތްތެރިވެވަޑައިގަތުމާ އެކު އަމިއްލަފުޅަށް ވެސް ޖިހާދުކުރެއްވުމެވެ. އެ ފަދައިން ކަންތައް ކުރެއްވުމުން، އިބަ ރަސޫލާގެ އަރިހުގައި ސާބިތުވެތިބެ ޖިހާދުކުރާ މުއުމިނުން މެދުވެރިކުރައްވައި، ކާފިރުންގެ އާރާއިބާރު ނެތިކުރައްވައި، اللهُ سُبحَانَهُ وَتَعَالَى އެބައިމީހުން ބަލިކުރައްވައި، ދެރަކުރައްވައި، ނިކަމެތިކުރައްވާށިއެވެ! އަދި، ހަމަކަށަވަރުން، ބާރުވެރިކަމުގެ ގޮތުން، اللهُ سُبحَانَهُ وَتَعَالَىގެ ބާރުވެރިވަންތަކަން ބޮޑުވެފައި ގަދަފަދައެވެ. އަދި ކާފިރުންނަށް ޢުޤޫބާތްދެއްވައި ޢަޛާބުދެއްވުމުގައި، اللهُ سُبحَانَهُ وَتَعَالَىގެ ގަދަފަދަވަންތަކަން ބޮޑު މެއެވެ.[108] \nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ މަގުގައި ޖިހާދުކުރުމަށް އަންގަވައި ބާވައިލައްވައިފައިވާ ބަސްފުޅެކެވެ. އަދި މި އާޔަތުގައި މުޚާޠަބުވެވިފައި ވަނީ، ކީރިތި ރަސޫލާއާ ކަމުގައި ވިއަސް، މި އަމުރުފުޅަކީ އުންމަތުގެ އެންމެހައި އަފްރާދުންނަށް ރައްދުވާ ގޮތުގައި އޮތް އަމުރުފުޅެކެވެ. އެހެނީ، ޖިހާދު ފަރްޟުކުރެއްވުމުން ފެށިގެން ވެސް، އެއްވެސް ޒަމާނެއްގައި، އެ ކަމަކީ ހަމައެކަނި، ކީރިތި ރަސޫލާއަށް ފަރްޟުކުރެއްވުނު ކަމެއް ކަން އެނގޭކަށް ނެތެވެ.[109] \nޝައްކެއްނެތެވެ. ކާފިރުންގެ ބާރުވެރިކަން މުސްލިމުންގެ ކިބައިން ދުރުކުރައްވައި، މުސްލިމުންނަށް ނަޞްރުދެއްވާނޭ ކަމަށް، މި އާޔަތުގައި، اللهُ سُبحَانَهُ وَتَعَالَى ކުރައްވައިފައިވާ ވަޢުދުފުޅު އެތައް ފަހަރެއްގެ މަތީން ޙަޤީޤަތަކަށްވެ، އެ ކަން މީސްތަކުންނަށް ފެނިފައި ވެއެވެ.\nކާފިރުންގެ ބާރުވެރިކަން ގެއްލިދިޔަ ޙާދިޘާތަކުގެ ތެރޭގައި، ބަދްރުގެ ތިންވަނަ ހަނގުރާމައަށް އަންނަން ޖެހިލުންވެ، އެ ހަނގުރާމައަށް ނައިސް، މުޝްރިކުން ތިބި ޙާދިޘާ ހިމެނެއެވެ. އަދި ޙުދައިބިއްޔާގެ ދުވަހު މެދުވެރިވި ކަންތައްތަކާއި، ޚަންދަޤު ހަނގުރާމައިގައި މުޝްރިކުންގެ ހިތްތަކަށް ވެއްދެވި ބިރުވެރި ކަމެއްގެ ސަބަބުން، ހަނގުރާމަނުކޮށް އެބައިމީހުން އެނބުރި ދިޔަ ޙާދިޘާ ވެސް ހިމެނެއެވެ. އަދި ހަމަ އެހެންމެ، ހަނގުރާމައަކާ ނުލައި ޔަހޫދީންގެ އެތައް ބަޔަކު މަދީނާ ދޫކޮށްފައި ދިޔަ ޙާދިޘާތައް ވެސް، އޭގެ ތެރޭގައި ހިމެނޭ މެއެވެ. މި ހުރިހައި ފަހަރެއްގައި ވެސް، ކާފިރުންގެ ބާރުތައް، اللهُ سُبحَانَهُ وَتَعَالَى ނެތިކުރެއްވިއެވެ.[110] ","[108] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[109] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي\n[110] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(85) އެއްވެސް ހެޔޮ ކަމެއްގައި އަނެކާއަށް ޝަފާޢަތްތެރިވެއްޖެ މީހާ ދަންނާށެވެ! ފަހެ، އެ ހެޔޮ ކަމުގެ ޘަވާބުން ބައެއް ޝަފާޢަތްތެރިވި މީހާއަށް ވެއެވެ. އެއީ، އެ ހެޔޮކަން ކުޅަ މީހާއަށް ލިބެންވާ ދަރުމައާއި ޘަވާބުން ކިތަންމެ ކުޑަ މިންވަރެއް ވިއަސް އުނިވުމެއް ނެތިއެވެ. އަދި ނުބައި ކަމެއް ކުރުމަށް، އަނެކާއަށް ޝަފާޢަތްތެރިވެ، ހިތްވަރުދީ، ވާގިވެރިވާ މީހާއަށް ވެސް އެ ނުބައި ކަމުގެ ފާފައިން ބައެއް ވެއެވެ. އެއީ، އެ ނުބައިކަން ކުޅަ މީހާއަށް ލިބޭ ފާފައިން ކިތަންމެ ކުޑަ މިންވަރެއް ވިއަސް އުނިވުމެއް ނެތިއެވެ. އަދި އެ މީހަކު އެހީތެރިވެ ވާގިވެރިވެދިން ކަންތައްތަކާއި އެ ނޫން ވެސް އެންމެހައި ކަންތައްތަކަށް މޮޅަށް ބައްލަވައިވޮޑިގެންވާ، އެ ހުރިހައި ކަމެއް ލިޔެވިފައިވާ ފަތް ގެންނަވައި އެ މީހަކު ކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ، އެ إِلٰهُ އެ މީހަކަށް ދެއްވާނެތެވެ.\nއެހެނީ، اللهُ سُبحَانَهُ وَتَعَالَى ވޮޑިގެންވަނީ، ކޮންމެ ކަމެއްގެ މައްޗަށް، ކުޅަދުންވަންތަ إِلٰهُ ކަމުގައެވެ.[111] \nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىއަށް ބިރުވެތިވެ ތަޤްވާވެރިވުމަށާއި، ހެޔޮ ކަންތައް ކުރުމަށް އެކަކު އަނެކަކަށް އެހީތެރިވުމުން ލިބޭނެ ބޮޑުވެގެންވާ ދަރުމައާއި ޘަވާބު ބަޔާންކުރައްވައި އެ ކަންކަމަށް ގޮވައިލައްވައިފައެވެ. އަދި ޢަދާވާތްތެރިވުމާއި ފާފަކުރުމުގައި އެކަކު އަނެކަކަށް އެހީތެރިވުމުން ލިބޭނޭ ފާފަ ބަޔާންކުރައްވައި އެ ފަދަ ކަންކަމުން ދުރުވުމަށް އަމުރުކުރައްވައި އިންޒާރުކުރައްވައިފައެވެ. އަދި ޝަފާޢާތްތެރިވުމާ ބެހޭ ގޮތުން އައިސްފައިވާ ނަބަވީ އިރްޝާދުފުޅެއްގައި ވެއެވެ.\nأَبُو مُوسَى الْأَشْعَرِي رَحِمَهُمَا اللَّهُ قَالَ: كَانَ النَّبيّ ﷺ إِذَا أَتَاهُ طَالِبُ حَاجَةٍ أَقْبَلَ عَلَى جُلَسَائِهِ، فَقَالَ:«اشْفَعُوا تُؤْجَرُوا وَيَقْضِي اللهُ عَلَى لِسَانِ نَبِيِّهِ مَا شَاءَ»[112] މާނައީ: أَبُو مُوسَى الْأَشْعَرِي رَحِمَهُمَا اللَّهُ ވިދާޅުވިއެވެ. މީހަކު ކަމަކަށް އެދިގެން رَسُولُ اللهِ ﷺގެ އަރިހަށް އަތުވެއްޖެ ނަމަ، އެ ރަސޫލާގެ އަރިހުގައި ތިއްބަވާ ޖަލީސުންނާ ކުރިމަތިލައްވައި، ޙަދީޘުކުރައްވާ ކަމުގައި ވިއެވެ. ”ތިޔަބޭފުޅުން ޝަފާޢަތްތެރިވެދެއްވާށެވެ! އޭރުން ތިޔަބޭފުޅުންނަށް ޘަވާބުލިބޭހުއްޓެވެ. އަދި اللهُ سُبحَانَهُ وَتَعَالَى ކަނޑައަޅުއްވައި މިންވަރުކުރައްވައިފައިވާ ގޮތެއްގެ މަތީން، އެ إِلٰهُގެ ނަބިއްޔާގެ ދޫފުޅުމަތީން، އެ ކަމެއް، އެ إِلٰهُ ހިންގަވަތެވެ.“\nފަހެ، ޝަފާޢަތްތެރިވުމަކީ، އެހެން މީހަކަށް ނަޞްރުދިނުމުގެ ގޮތުން ނުވަތަ އެހެން މީހެއްގެ ބޭނުމެއް ފުއްދައިދިނުމުގެ ގޮތުން، ތިމާގެ އަޑު އެ މީހެއްގެ އަޑާ އެއްކޮށް ގުޅައިލުމެވެ.\nވުމާއެކު، ޝަފާޢަތްތެރިވުން، ދެ ގޮތަކަށް ހުއްޓެވެ. އެއް ގޮތަކީ، އިސްލާމް ދީނުގައި ހުއްދަ ކަމެއްގައި، ނުވަތަ އެ ކަމަކަށް، އިސްލާމް ދީން ބާރުއަޅާ ކަމެއްގައި ޝަފާޢަތްތެރިވުމެވެ. މިއީ ހެޔޮވެގެންވާ ޝަފާޢަތްތެރިވުމެކެވެ. އަނެއް ގޮތަކީ، ދީނީ ނަޒަރަކުން ބަލާއިރު ނުރުހެވޭ ކަމެއްގައި ނުވަތަ ޙަރާމް ކަމެއްގައި ޝަފާޢަތްތެރިވުމެވެ. މިއީ ނުބައިވެގެންވާ ޝަފާޢަތްތެރިވުމެކެވެ.[113] \nއެހެންކަމުން، އިސްލާމް ދީން ހުއްދަކުރާ ކަންތައްތަކުގައި، އަނެކުންގެ ޙައްޤުތަކަށް ރިޢާޔަތްކުރެވޭ ގޮތުގައްޔާއި، އަނެކުންގެ ޙައްޤުތައް ދިފާޢުކުރެވޭ ގޮތުގައްޔާއި އަނެކުންނަށް ހެވެއް ނުވަތަ ފައިދާއެއް ލިބިދެވޭ ގޮތުގައި ވެވޭ ޝަފާޢަތްތެރިވުމަކީ ހެޔޮވެގެންވާ ޝަފާޢަތްތެރިވުމެކެވެ. ނަމަވެސް، އެ ފަދަ ކަމެއްގައި ވެވޭ ޝަފާޢަތްތެރިކަން ހެޔޮވެގެންވާ ޝަފާޢަތްތެރިކަމަކަށް ވާނީ، އެ ކަމުގެ މައްޗަށް އުޖޫރައެއް ރިޝްވަތެއް ވިއަސް އަތުލުމަކާ ނުލައި، اللهُ سُبحَانَهُ وَتَعَالَىގެ ވަޖުހުފުޅުއަދައި އެ ކަންކުރާ ނަމައެވެ.\nއަދި ހެޔޮކަ މެއްގައި ޝަފާޢަތްތެރިވެއްޖެ ނަމަ، އެ ހެޔޮކަންކުރާ މީހާއަށް ލިބޭ ދަރުމައާއި ޘަވާބުން ބައެއް، އެ ކަމުގައި ޝާފާޢަތްތެރިވި މީހާއަށް ހުންނާނެތެވެ. އެއާ ޚިލާފަށް، ނުބައި ކަމެއްގައި ޝަފާޢަތްތެރިވެއްޖެ ނަމަ، އެ ނުބައިކަންކުރާ މީހާއަށް ލިބޭ ފާފައިން ބައެއް، އެ ކަމުގައި ޝާފާޢަތްތެރިވި މީހާއަށް ހުންނާނެތެވެ. ކަން މިހެން ހުރުމާއެކު ވެސް، އުޖޫރަ ނަގައިގެން މެނުވީ ޝަފާޢަތްތެރިނުވުން މީސްތަކުންގެ މެދުގައި އާދައަކަށްވެފައި ވެއެވެ.\nއަދި އެކި ސިފަސިފައިގައި ރިޝްވަތުއަތުލައިގެން މީސްތަކުންގެ ޙައްޤުތައް ނަގައިލުމުކީ އެއްވެސް ކުށެއް ނޫން ކަމަށް ދުށުން، އިންސާނީ މުޖްތަޢުތަކުގައި ޢާންމުވެފައިވާ ކަމީ، އެ ކަންކަމާމެދު ކަންބޮޑުވެ ހިތާމަކުރާންޖެހޭ ކަންކަމެވެ.[114] ","[111] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[112] صَحِيحُ الَجْامِعِ لِلِإْمَامِ الْبُخَارِي\n[113] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي\n[114] التَّفْسِيرُ الْوَاضِحُ لِلدَّكْتُور محمَّدِ الِحْجَازِي"],["(86) އަދި މުސްލިމަކު ތިޔަބައިމީހުންނަށް ސަލާމްކޮށްފި ނަމަ، ހިނިތުންވެހުރެ، އެއަށްވުރެ ފުރިހަމަކަން ބޮޑު ރިވެތި ބަސްތަކަކުން، އެ ސަލާމުގެ ޖަވާބު ތިޔަބައިމީހުން ދޭހުށިކަމެވެ! ނުވަތަ ސަލާމްކުރެވުނު ފަދައިން އެ ސަލާމުގެ ޖަވާބުދޭހުށިކަމެވެ. ދަންނާށެވެ! ސަލާމްކުރި މީހާއާއި ސަލާމުގެ ޖަވާބުދިން މީހާއާއި ދެމީހުންނަށްމެ، އެ ކަމުގެ ޘަވާބާއި ދަރުމަ ފުރިހަމައަށް ލިބޭނެތެވެ. ހަމަކަށަވަރުން، އަޅުތަކުންކުރާ ހުރިހައި ކަމެއްގެ ޙިސާބު، މޮޅަށް ބައްލަވައި އަދި އެ ކަންކަމަށް ފުރިހަމަ ޖަޒާ ދެއްވާ، إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެންވެތެވެ.[115]\nދަންނާށެވެ! ސަލާމްކުރުމަކީ ގަދަވެގެންވާ ސުންނަތެކެވެ. ނަމަވެސް، ސަލާމްކުރެވިއްޖެ ނަމަ، ސަލާމްރައްދުކުރުމަކީ ނުވަތަ ސަލާމްބަލައިގަތުމަކީ ވާޖިބެކެވެ. ސަލާމްކުރުން ގިނަކުރުމަށް އަންގަވައިފައިވާ ނަބަވީ އިރްޝާދުފުޅެއް، عَبْدُ اللهِ بْن عَمْرِو بْن الْعَاصِ رَضِيَ اللَّهُ عَنْهُمَاގެ އަރިހުން ރިވާވެގެން ވެއެވެ. عَبْدُ اللهِ ވިދާޅުވިއެވެ. أَنَّ رَجْلًا سَأَلَ رَسُولُ اللهِ ﷺ: «أَيُّ الْإِسْلاَمِ خَيْرٌ؟» قَالَ: «تُطْعِمُ الطَّعَامَ، وَتَقْرَأُ السَّلاَمَ عَلَى مَنْ عَرَفْتَ وَمَنْ لَمْ تَعْرِفْ».[116] މާނައީ: ހަމަކަށަވަރުން، رَسُولُ اللهِ ﷺގެ އަރިހުގައި މީހަކު ސުވާލު ދެންނެވިއެވެ.\n”އިސްލާމް ދީނުގެ ކަންތައްތަކުގެ ތެރެއިން އެންމެ އިތުރުކަން ބޮޑު ކަމަކީ ކޮބައިތޯއެވެ؟“ ޙަދީޘުކުރެއްވިއެވެ. ”ނިކަމެތި ފަޤީރު މިސްކީނުންނަށް ތިބާ ކާންދިނުމާއި، ތިބާ ދަންނަ މީހުންނަށާއި ނުދަންނަ މީހުންނަށް ތިބާ ސަލާމްކުރުމެވެ.“\nއަދި ސަލާމްކުރާނޭ ގޮތް އަންގަވައިފައިވާ ނަބަވީ އިރްޝާދުފުޅެއް، عِمْرَانُ بْن الْحُصَيْنِ رَضِيَ اللَّهُ عَنْهَاގެ އަރިހުން ރިވާވެގެން ވެއެވެ. عِمْرَانُ ވިދާޅުވިއެވެ. جَاءَ رَجُلٌ إِلَى النَّبيِّ ﷺ فَقَالَ: السَّلَامُ عَلَيْكُمْ، فَرَدَّ عَلَيْهِ ثُمَّ جَلَسَ، فَقَالَ النَّبِيُّ ﷺ: «عَشْرٌ» ثُمَّ جَاءَ آخَرُ، فَقَالَ: السَّلَامُ عَلَيْكُمْ وَرَحْمَةُ اللهِ، فَرَدَّ عَلَيْهِ فَجَلَسَ، فَقَالَ: «عِشْرُونَ» ثُمَّ جَاءَ آخَرُ، فَقَالَ: السَّلَامُ عَلَيْكُمْ وَرَحْمَةُ اللهِ وَبَركَاتُهُ، فَرَدَّ عَلَيْهِ فَجَلَسَ، فَقَالَ: «ثَلَاثُونَ».[117] މާނައީ: رَسُولُ اللهِ ﷺގެ އަރިހަށް ކޮންމެވެސް ޞަޙާބީއަކު ވަޑައިގަތެވެ. އަދި «السَّلَامُ عَلَيْكُمْ» މިފަދައިން ވިދާޅުވެ، ކައު އިތުރު ރަސޫލާއަށް ސަލާމްދެންނެވިއެވެ. އެ ހިނދު، ކައު އިތުރު ރަސޫލާ އެ ޞަޙާބީގެ ސަލާމްބަލައިގެންނެވިއެވެ. އަދި އެ ޞަޙާބީ އިށީނދެވަޑައިގެންނެވުމުން، ކައު އިތުރު ރަސޫލާ ޙަދީޘުކުރެއްވިއެވެ. ”އޭނާ އެ ކުރެއްވި ސަލާމަށް ދިހަ ހެޔޮކަން ލިބިވަޑައިގެންފިއެވެ.“\nއެއަށްފަހު، އެހެން ޞަޙާބީއަކު، رَسُولُ اللهِ ﷺގެ އަރިހަށް ވަޑައިގަތެވެ. އަދި، «السَّلَامُ عَلَيْكُمْ وَرَحْمَةُ اللهِ» މި ފަދައިން ވިދާޅުވެ، ކައު އިތުރު ރަސޫލާއަށް ސަލާމްދެންނެވިއެވެ. އެ ހިނދު، ކައު އިތުރު ރަސޫލާ އެ ޞަޙާބީ ކުރެއްވި ސަލާމްބަލައިގެންނެވިއެވެ. އަދި އެ ޞަޙާބީ އިށީނދެވަޑައިގެންނެވުމުން، ކައު އިތުރު ރަސޫލާ ޙަދީޘުކުރެއްވިއެވެ. ”އޭނާ އެ ކުރެއްވި ސަލާމަށް ވިހި ހެޔޮކަން ލިބިވަޑައިގެންފިއެވެ.“ އެއަށްފަހު، އެހެން ޞަޙާބީއަކު، رَسُولُ اللهِ ﷺގެ އަރިހަށް ވަޑައިގަތެވެ.\nއަދި، «السَّلاَمُ عَلَيْكُمْ وَرَحْمَةُ اللهِ وَبَركَاتُهُ» މި ފަދައިން ވިދާޅުވެ، ކައު އިތުރު ރަސޫލާއަށް ސަލާމްދެންނެވިއެވެ. އެ ހިނދު، ކައު އިތުރު ރަސޫލާ އެ ޞަޙާބީގެ ސަލާމް ބަލައިގެންނެވިއެވެ. އަދި އެ ޞަޙާބީ އިށީނދެވަޑައިގެންނެވުމުން، ކައު އިތުރު ރަސޫލާ ޙަދީޘުކުރެއްވިއެވެ. ”އޭނާ އެ ކުރެއްވި ސަލާމަށް ތިރީސް ހެޔޮކަން ލިބިވަޑައިގެންފިއެވެ.“\nފަހެ، އިސްވެދިޔަ ޙަދީޘުފުޅުން ދަލީލުލިބޭ ގޮތުގައި، އިސްވެ ސަލާމްކުރާ މީހާ ބުނުން އިތުރުކަން ބޮޑުވެގެން ވަނީ، «السَّلَامُ عَلَيْكُمْ وَرَحْمَةُ اللهِ وَبَركَاتُهُ» މި ފަދައިންނެވެ. އަދި ސަލާމުގެ ޖަވާބު ދޭ މީހާ ވެސް ބުނުން އިތުރުކަން ބޮޑުވެގެން ވަނީ، «وَعَلَيْكُمُ السَّلَامُ وَرَحْمَةُ اللهِ وَبَركَاتُهُ» މި ފަދައިންނެވެ.","[115] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[116] صَحِيحُ الَجْامِعِ لِلِإْمَامِ الْبُخَارِي وَصَحِيحُ الِإْمَامِ مُسْلِمٍ\n[117] سُنَنُ الِإْمَام أَبِي دَاؤُود وَجَامِعُ التِّرْمِذِي"],["(87) اللهُ سُبحَانَهُ وَتَعَالَىއީ، އެ إِلٰهُ ފިޔަވައި އަޅުކަންކުރުން ޙައްޤުވެގެންވާ އެހެން އެއްވެސް إِلٰهއަކު ނުވާ، އެއްކައުވަންތަ إِلٰهއެވެ. ހަމަކަށަވަރުން، އެ إِلٰهُ، ތިޔަބައިމީހުން އެންމެން، ޤިޔާމަތް ދުވަހުން އެއް ތަނަކަށް އެއްކުރައްވައި ޖަމާކުރައްވާނޭ ކަން ކަށަވަރެވެ. އެއީ، ދުނިޔޭގައި ތިޔަބައިމީހުން ކުޅަ ޢަމަލުތަކުގެ ޙިސާބުބައްލަވައި އެ މީހަކު ކުޅަ ޢަމަލަކާ އެކަށޭނަ ޖަޒާ ނުވަތަ ސަޒާ ދެއްވުމަށް ޓަކައެވެ. އަދި އެ ދުވަހަކީ، އަންނާނޭ ދުވަހެއް ކަމާމެދަކު އެއްވެސް ޝައްކެއްނެތެވެ. ޚަބަރުދީ ބަސްބުނުމުގައި، اللهُ سُبحَانَهُ وَتَعَالَىއަށްވުރެން ތެދުވެރިކަން ބޮޑީ ފަހެ ކާކުހެއްޔެވެ؟[118]\nދަންނާށެވެ! މި އާޔަތުގައި އަންގަވައިފައި މި ވަނީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، ހުރިހައި އަޅުކަމެއް ހަމައެކަނި، އެ إِلٰهއަށް ޚާލިޞްކުރުމަށެވެ.\nއަދި ހަމަކަށަވަރުން، އިހާއި ފަހުގެ އެންމެތަކުން މަޙްޝަރުކުރައްވައި، އެ އެންމެތަކުންމެ އެއްތަނަކަށް އެއްކުރައްވައި ޖަމާކުރައްވައި، ޚަލްޤުތަކުންގެ ޙިސާބުބައްލަވާ ޤިޔާމަތް ދުވަހަކީ، ހަމަކަށަވަރުން ވެސް އަންނާނޭ ދުވަހެއް ކަމުގައިވާއިރު އެ ދުވަހަށް އީމާންވެ، އެ ދުވަހަށް ޓަކައި ތައްޔާރުވުމަށެވެ. ޝައްކެއްނެތެވެ. اللهُ سُبحَانَهُ وَتَعَالَىއަށާއި އާޚިރަތް ދުވަހަށް އީމާންވުމަކީ، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެ، ހެޔޮ ކަންތައްތައްކޮށް، ނުބައި ކަންތައްތައް ނުކޮށް ހުރުމުގެ ފަރާތަށް، މީހާ ގެންގޮސްދޭ ކަމެކެވެ.[119] ","[118] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[119] التَّفْسِيرُ الْوَاضِحُ لِلدَّكْتُور مَحُمَّدِ الحِْجَازِي"],["(88) އޭ މުއުމިނުންނޭވެ! ފަހެ، މައްކާއިން އައި ބަޔަކު އިސްލާމް ދީން ޤަބޫލުކުރުމަށް ފަހު މުރުތައްދުވުމުން، އެ މުނާފިޤުންނާމެދު ކަންތައްކުރާންވީ ގޮތެއް ނިންމުމުގައި ތިޔަބައިމީހުންގެމެދުގައި ޚިލާފު އުފެދި، ތިޔަބައިމީހުން ދެ ބަޔަކަށް ބެހިގެން ދިޔައީ، ފަހެ ކީއްވެގެންހެއްޔެވެ؟ ތިޔަބައިމީހުންގެ ތެރެއިން އެއް ބަޔަކު ދެކޭ ގޮތުގައި އެ މުނާފިޤުންނަކީ ކާފިރުންނެވެ. ވީމާ، އެބައިމީހުން ޤަތުލުކުރާންޖެހޭނެއެވެ.\nއަނެއް ބަޔަކު ދެކޭ ގޮތުގައި އެބައިމީހުންނަކީ މުސްލިމުންނެވެ. ވީމާ، އެބައިމީހުން ޤަތުލުކޮށްގެން ނުވާނެއެވެ. ފަހެ، އެ މުނާފިޤުންނާ ބެހޭގޮތުން، މުއުމިނުން ދެ ބަޔަކަށް ބެހިގެންދިއުމަކީ، އެއްގޮތަކަށް ވެސް މުއުމިނުން ކޮށްގެންވާނޭ ކަމެއްނޫނެވެ. އެހެނީ، އެ މުނާފިޤުން ކޮށްއުޅުނު ނުބައި ޢަމަލުތަކުގެ ސަބަބުން، اللهُ سُبحَانَهُ وَتَعَالَى ވަނީ، ކުފުރުވެރިކަމާއި މަގުފުރެދުމުގެ ތެރެއަށް އެބައިމީހުން ގެންދަވައި ރައްދުކުރައްވައިފައެވެ.\nއަދި އެ މީހެއްގެ ހިތް، އިސްލާމް ދީނުން އެއްކިބާކުރައްވައި، اللهُ سُبحَانَهُ وَتَعَالَى އެ މީހަކު މަގުފުރައްދަވައިފައިވާ މީހަކަށް ތެދުމަގު ދެއްކުމަށް ތިޔަބައިމީހުން އެދެނީހެއްޔެވެ؟ އަދި އެ މީހެއްގެ ހިތް، އިސްލާމް ދީނުން އެއްކިބާކުރައްވައި، اللهُ سُبحَانَهُ وَتَعَالَى އެ މީހަކު މަގުފުރައްދަވައިފި މީހަކަށް ތެދުމަގު ދައްކަވާނޭ އެއްވެސް ގޮތެއް، އިބަ ރަސޫލާއަކަށް ފެނިވަޑައެއް ނުގަންނަވާނެތެވެ.[120] \nމި އާޔަތް ބާވައިލެއްވުނު ސަބަބާ ބެހޭ ގޮތުން، أَبُو سَلَمَةَ بْن عَبْدِ الرَّحْمَنِ رَضِيَ اللَّهُ عَنْهُمَا ވިދާޅުވިއެވެ. މި އާޔަތް ބާވައިލެއްވުނީ، މަދީނާއަށް އައި ބަޔަކާ މެދުގައެވެ. އެބައިމީހުން މަދީނާއަށް އައިސް، އިސްލާމްކަން ފައުޅުކޮށް، އިސްލާމްވީ ކަމަށް ހެދިގެން އުޅުނެވެ. ދުވަސްކޮޅެއް ފަހުން، އެބައިމީހުންނަށް މަދީނާގެ ރޯގާޖެހި ހުންއަންނާން ފަށައިފިއެވެ. އެއަށްފަހު، މަދީނާގެ ފިނިހޫނުކަން އެބައިމީހުންނާ ނުގުޅޭ ކަމުގެ ބަހަނާ މެދުވެރިކޮށް، ކައު އިތުރު ރަސޫލާގެ އަރިހުގައި ދެންނެވުމުން، މަދީނާއިން ނުކުތުމުގެ ހުއްދަ އެބައިމީހުންނަށް ދެއްވިއެވެ.\nދެން، އެބައިމީހުން މަދީނާ ދޫކޮށްފައި ދަނިކޮށް، رَسُولُ اللهِ ﷺގެ އަޞްޙާބުންގެ ތެރެއިން ބައެއް އަޞްޙާބުން އެބައިމީހުންނާ ބައްދަލުކުރައްވައި ސުވާލުކުރެއްވިއެވެ. ”މަދީނާ ދޫކޮށްފައި ތިޔަބައިމީހުން ތިޔަ ދަނީ ކީއްވެގެންހެއްޔެވެ؟“ އެބައިމީހުން ދެންނެވިއެވެ. ”ތިމަންމެންނަށް މަދީނާގެ ރޯގާޖެހި ހުންއަންނާން ފެށުމުގެ ސަބަބުން، ތިމަންމެން ދަނީއެވެ.\nދެން، އެ އަޞްހާބުން ވިދާޅުވިއެވެ. ”މަދީނާއަކީ ރޯގާ ގިނަ ރަށަކަށް ވުމާ އެކު ވެސް، رَسُولُ اللهِ ﷺ އެ ހުންނެވީ، އެ ރަށުގައި ނޫންހެއްޔެވެ؟ އެ ރަސޫލާ ދެއްކެވި ނަމޫނާގައި ނުހިފައި، ތިޔަބައިމީހުން ދާންޖެހޭ ސަބަބަކީ ކޮބައިހެއްޔެވެ؟“ ދެން އެއަށްފަހު، رَسُولُ اللهِ ﷺގެ އަޞްޙާބުންގެ މެދުގައި، އެބައިމހުންނާމެދު ޚިޔާލު ތަފާތުވިއެވެ. ބައެއް އަޞްހާބުންގެ ނަޒަރުގައި، މަދީނާއިން ނުކުތުމަކީ، މުނާފިޤުކަމުގެ ސަބަބުން އެބައިމީހުންކުރި ކަމެކެވެ. އަނެއްބައި އަޞްޙާބުންގެ ނަޒަރުގައި، އެއީ، މަދީނާގެ ބަލިމަޑުކަމުގެ ސަބަބުން އެބައިމީހުންކުރި ކަމެކެވެ. އެބައިމީހުންނަކީ މުސްލިމުންނެވެ. ދެން، އެބައިމީހުންގެ މުނާފިޤުކަން، މި އާޔަތުގައި اللهُ سُبحَانَهُ وَتَعَالَى އެންގެވިއެވެ.[121] ","[120] جَامِعِ الْبَيَانِ لِلِإْمَامِ مَحُمَّدِ بنِ جَرِيرِ الطَّبَرِي وَالْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ\nالْعَرَبِيَّةِ السُّعُودِيَّة\n[121] الَجْامِعُ لَأِحْكَامِ الْقُرْآنِ لِلِإمَامِ الْقُرْطُبِي"],["(89) އޭ މުއުމިނުންނޭވެ! މުނާފިޤުންގެ އެންމެ ބޮޑު އެދުމަކީ، އެބައިމީހުންގެ ދުލުކޮޅުން އިސްލާމްކަން ފައުޅުކޮށް، ހިތުގައި ކާފިރުކަން ފޮރުވައިގެން އުޅޭ ފަދައިން، ތިޔަބައިމީހުން ވެސް ދުލުކޮޅުން އިސްލާމްކަން ފައުޅުކޮށް، ހިތުގައި ކާފިރުކަން ފޮރުވައިގެން ތިބުމެވެ. އެއީ، ކާފިރުކަމުގައި، ތިޔަ މުއުމިނުން އެ މުނާފިޤުންނާ އެއްގޮތްވުމަށް ޓަކައެވެ. ވުމާއެކު، ތެދުވެރި އީމާނަކުން އެބައިމީހުން އީމާންވެ، اللهُ سُبحَانَهُ وَتَعَالَىގެ މަގުގައި ހިޖްރަކޮށްފުމަށް ދާނދެން، އެބައިމީހުންގެ ތެރެއިން އެއްވެސް ބަޔަކީ، ތިޔަބައިމީހުންގެ އެހީތެރި އެކުވެރީން ކަމުގައި ތިޔަބައިމީހުން ނުބަލާށެވެ! އެހެނީ، اللهُ سُبحَانَهُ وَتَعَالَىގެ މަގުގައި ހިޖްރަކޮށްފި ނަމަ، އެ ކަން ހިމެނޭހުށީ، އެބައިމީހުން އީމާންވިކަމުގެ މައްޗަށް ދަލީލުކުރާ ހެއްކެއް ކަމުގައެވެ.\nފަހެ، އެ މުނާފިޤުންނަށް އީމާންވުމަށް ގޮވައިލެވުމުން، އެ ކަމަށް ފުރަގަސްދީ ކާފިރުކަންމަތީ ދެމިތިބެއްޖެ ނަމަ، ތިޔަބައިމީހުންނަށް ފެނުނު ކޮންމެ ތަނަކުން އެ މުނާފިޤުން ހިފައި ހައްޔަރުކޮށް ޤަތުލުކުރާށެވެ! އަދި، اللهُ سُبحَانَهُ وَتَعَالَى ފިޔަވައި، ތިޔަބައިމީހުންނަށް އޯގާވެރިވެ އެހީތެރިވާނެ އެކުވެރި ރަޙުމަތްތެރިއަކު ކަމުގައި އެއްވެސް މުނާފިޤަކު ތިޔަބައިމީހުން ނުބަލާށެވެ! އަދި ތިޔަބައިމީހުންގެ ދުޝްމަނުންނާ ދެކޮޅަށް ތިޔަބައިމީހުންނަށް ނަޞްރުދީ ވާގިވެރިވާނެ ފަރާތެއް ކަމުގައި، އެއްވެސް މުނާފިޤަކު ތިޔަބައިމީހުން ނުބަލާށެވެ![122] \nދަންނާށެވެ! މި އާޔަތުގައި މި ވަނީ، ކުރީގެ އާޔަތުގައި ބަޔާންވެދިޔަ މުނާފިޤުންގެ ސިފަތަކާއި، އެބައިމީހުންގެ ޙަޤީޤަތާއި، އެބައިމީހުންނާމެދު ކަންތައް ކުރާންވީ ގޮތެވެ. އެހެނީ، މުސްލިމުންނާމެދު އެބައިމީހުން ބަލައިއުޅެނީ ޢަދާވާތްތެރިކަމުގެ ބެލުމަކުންނެވެ. އަދި އެބައިމީހުން އެދެނީ، މުސްލިމުން ވެސް، އިސްލާމް ދީން ދޫކޮށް، މުރުތައްދުވެ، ކުފުރުވެރިކަމުގައި އެބައިމީހުންނާ އެއްފަދަވުމަށެވެ. އެހެންކަމުން، اللهُ سُبحَانَهُ وَتَعَالَى މި އާޔަތުގައި އެންގެވިއެވެ. މުސްލިމުން ހިޖްރަކުރި ފަދައިން އެބައިމީހުން ހިޖްރަކޮށްފުމަށް ދާނދެން، އެބައިމީހުންގެ ތެރެއިން އެކުވެރީންނާއި، އެހީތެރީންނާއި، ނަޞްރުވެރީން ހޮވައި އުޅޭ ބަޔަކު ކަމުގައި ތިޔަ މުސްލިމުން ނުވާށެވެ! އަދި އެބައިމީހުން ފެނުނު ކޮންމެ ތަނަކުން، ހިފައި ހައްޔަރުކޮށް ޤަތުލުކުރާށެވެ![123] ","[122] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[123] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(90) އޭ މުއުމިނުންނޭވެ! އެހެނެއްކަމަކު، އެ މުނާފިޤުންނަކީ، ތިޔަބައިމީހުންނާއި އެ ބަޔަކާ ދެމެދު އަމާންކަމުގެ ޢަހްދެއް ކުރެވިފައިވާ ބައެއްގެ ހިމާޔަތުގެ ދަށުގައިވާ ބަޔަކު ނަމަ، އެ ބަޔަކާ ތިޔަބައިމީހުން ހަނގުރާމަނުކުރާށެވެ! އެހެނީ، އެބައިމީހުން ވަނީ، ތިޔަބައިމީހުންނާ އެ ބަޔަކާ ދެމެދު އަމާންކަމުގެ ޢަހުދެއް ކުރެވިފައިވާ ބައެއްގެ ހިމާޔަތުގެ ދަށުގައެވެ. އަދި ތިޔަބައިމީހުންނާ ހަނގުރާމަކުރުމަށް ވިއަސް، އަދި އެ މުނާފިޤުންގެ ޤައުމުގެ މީހުންނާ ހަނގުރާމަކުރުމަށް ވިއަސް ނުރުހޭ ބަޔަކު ތިޔަބައިމީހުންގެ ގާތަށް އަތުވެއްޖެ ނަމަ، އެ ބަޔަކާ ވެސް ތިޔަބައިމީހުން ހަނގުރާމަ ނުކުރާށެވެ!\nއެހެނީ، އެ ފަދަ މީހުންނަކީ، ތިޔަބައިމީހުންނާ އެކު އެ މުނާފިޤުންގެ ޤައުމުގެ މީހުންނާ ދެކޮޅަށް ހަނގުރާމަކުރާނޭ ބަޔަކު ނޫނެވެ. އަދި އެ މުނާފިޤުންގެ ޤައުމުގެ މީހުންނާ އެކު ތިޔަބައިމީހުންނާ ދެކޮޅަށް ހަނގުރާމަކުރާނޭ ބަޔަކު ވެސް ނޫނެވެ. އަދި، اللهُ سُبحَانَهُ وَتَعَالَى އެދިވޮޑިގެންނެވި ނަމަ، މި އާޔަތުގައި ބަޔާންވެދިޔަ ދެބައިމީހުންގެ ހިތްތައް ވެސް، ތިޔަބައިމީހުންގެ ދުޝްމަނުން ކަމުގައިވާ މުޝްރިކުންގެ ފަރާތަށް ލެނބި، މުޝްރިކުންނާ ބައިވެރިވެ، ތިޔަބައިމީހުންގެ މައްޗަށް އެބައިމީހުން ފާކުރައްވައި ބާރުވެރިކުރައްވައިފާނޭ ކަން ކަށަވަރެވެ. އަދި ތިޔަބައިމީހުންނާ ހަނގުރާމަކުރާނޭ ކަން ވެސް ކަށަވަރެވެ.\nފަހެ، اللهُ سُبحَانَهُ وَتَعَالَىގެ ފަޟްލުވަންތަކަމުން، އެ ދެބައި މީހުން ވެސް، ތިޔަބައިމީހުންނާ ހަނގުރާމަކުރުމުން އެއްކިބާވެ، ކިޔަމަންތެރިކަމާ އެކު ތިޔަބައިމީހުންނަށް އަމާންދީފި ނަމަ، އެބައިމީހުންނާ ހަނގުރާމަކުރުން ހުއްދަވާނޭ އެއްވެސް މަގެއް، اللهُ سُبحَانَهُ وَتَعَالَى ތިޔަބައިމީހުންނަށް ޓަކައި ލައްވައިފައެއް ނުވެއެވެ.[124] \nދަންނާށެވެ! މި އާޔަތުގައި މި ވަނީ، ކުރީގެ އާޔަތުގައި ބަޔާންވެދިޔަ ޙުކުމުން އިސްތިސްނާވާ ދެބައެއްގެ ވާހަކައެވެ. އެއްބަޔަކީ، މުސްލިމުންނާ އެކު، ޞުލްޙައިގެ މުޢާހަދާއެއް ކޮށްފައިވާ ބަޔަކާ ގުޅިފައިވާ ބަޔެކެވެ. އަނެއް ބަޔަކީ، މުސްލިމުންނާ ހަނގުރާމަ ނުކޮށް، އަދި އެ ބައެއްގެ އަމިއްލަ ޤައުމުގެ ކާފިރުންނާ ވެސް ހަނގުރާމަނުކޮށް، ވަކިފަރާތަކަށް ނުޖެހޭ އުޞޫލުގައި ހިފަހައްޓައިގެން ތިބި ބަޔެކެވެ. ވުމާއެކު، އެ ދެބައިމީހުންގެ ތެރެއިން ބަޔަކާ ހަނގުރާމަކުރުމުގެ ހުއްދަ، اللهُ سُبحَانَهُ وَتَعَالَى މުސްލިމުންނަކަށް ނުދެއްވައެވެ.\nނަމަވެސް، اللهُ سُبحَانَهُ وَتَعَالَى އިރާދަކުރައްވައިފި ނަމަ، އެ ދެބައިމީހުންގެ ހިތްތައް ވެސް މުސްލިމުންގެ މައްޗަށް ނުރުހުންތެރިކުރައްވައި ދެކޮޅުވެރިކުރައްވައި، އިސްލާމް ދީނުގެ ދުޝްމަނުންގެ ފަރާތަށް ލެނބި، ކާފިރުންނާ ބައިވެރިވެ، މުސްލިމުންނާ ހަނގުރާމަކުރާގޮތް މެދުވެރިކުރައްވައިފީހެވެ. ކަން މިހެން ހުރުމާ އެކު، އެ ދެބައިމީހުންމެ، މުސްލިމުންނާ ދެކޮޅަށް އެއްވެސް ކަހަލަ ހަނގުރާމައެއް ނުކޮށް، ޞުލްޙަވެރިކަންމަތީ، އަމާންދީގެން ތިބެއްޖެ ނަމަ، އެބައިމީހުންނާ ހަނގުރާމަކުރުމުގެ ހުއްދަ، اللهُ سُبحَانَهُ وَتَعَالَى މުސްލިމުންނަކަށް ދެއްވައިފައެއް ނެތެވެ.[125] ","[124] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[125] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(91) އޭ މުސްލިމުންނޭވެ! އަދި މުނާފިޤުންގެ ތެރޭގައި ހިމެނޭ އެހެން ބަޔަކު ވެސް ތިޔަބައިމީހުންނަށް ފެންނާނެތެވެ.\nއެ ފަދަ މީހުން، ތިޔަބައިމީހުންގެ ކުރިމަތީގައި ފައުޅުކޮށް އުޅެނީ އެބައިމީހުންނަކީ ތިޔަބައިމީހުންގެ ދީނުގައިވާ ބަޔަކު ކަމުގައެވެ. އެ ގޮތަށް އެބައިމީހުން އެ ކަން ކުރަނީ ތިޔަބައިމީހުންގެ ފަރާތުން އެއްވެސް ބިރެއްނެތި އަމާންކަމާ އެކު ހަމަޖެހިގެން އުޅުމަށް ޓަކައެވެ. އަދި އެ ފަދަ މުނާފިޤުން، އެބައިމީހުންގެ ޤައުމުގެ ކާފިރުންގެ ގާތަށް ހިނގައްޖެ ނަމަ، އެ ކާފިރުންގެ ކުރިމަތީގައި ފައުޅުކޮށް އުޅެނީ ކާފިރުކަމެވެ. އެއީ، ކާފިރުންގެ ފަރާތުން ވެސް، އެބައިމީހުންނަށް އެއްވެސް ބިރެއް ނެތި އަމާންކަމާ އެކު ހަމަޖެހިގެން އުޅުމަށް ޓަކައި މެއެވެ.\nޝައްކެއްނެތެވެ. އެ ގޮތަށް އުޅޭ މުނާފިޤުންނަކީ، ކުފުރުވެރިކަމާއި ޝިރްކުގެ ތެރެއަށް އެނބުރި ދިއުމަށާއި، މުސްލިމުންނާ ދެކޮޅަށް ހަނގުރާމަކުރުމަށް ގޮވައިލެވިއްޖެ ކޮންމެ ހިނދަކު އެ ކަމަށް އިޖާބަދީ، އެންމެ ނުބައި ގޮތުގައި ކުފުރުގެ ފިތުނައިގެ ތެރެއަށް ވެއްޓިގަންނަ ބައެކެވެ. ވީމާ، އެ ފަދަ މުނާފިޤުން، ތިޔަބައިމީހުންނަށް ކެހިދީ އުނދަގޫކޮށް މަކަރުހެދުން ހުއްޓައިލައި، ތިޔަބައިމީހުންނާ ހަނގުރާމަކުރުމުން އެބައިމީހުންގެ އަތްތައް އެއްކިބާކޮށް އެ ނުބައި ޢަމަލުތަކުން މަނާވެގަނެ، ތިޔަބައިމީހުންނާ ޞުލްޙަވެ ތިޔަބައިމީހުންނަށް ފުރިހަމައަށް ކިޔަމަންނުވެއްޖެ ނަމަ، ފެނުނު ކޮންމެތަނަކުން އެ ފަދަ މުނާފިޤުން ހިފައި ހައްޔަރުކޮށް ޤަތުލުކުރާށެވެ!\nއެހެނީ، އެ މުނާފިޤުން އެ އިޚްތިޔާރުކުރި މަގަކީ، އިންތިހާ ދަރަޖައިގެ ނުރައްކައުތެރިކަން ބޮޑު އަދި އެހައިމެ ނުބައި މަގެކެވެ. ވުމާއެކު، އެ ފަދަ މުނާފިޤުންނަކީ، އެހެނިހެން މުނާފިޤުންނާ މުޅީން ތަފާތު، ނުބައި ކަމުގައި ހައްދުފަހަނައަޅައިފައިވާ ބަޔެކެވެ.\nވުމާއެކު، މި އާޔަތުގައި ބަޔާންވެދިޔަ ފަދަ ސިފަތައްހުރި ކޮންމެ ބަޔަކީ، އެ ބަޔަކު ހިފައި ހައްޔަރުކޮށް ޤަތުލުކުރުން ތިޔަބައިމީހުންނަށް ހުއްދަކަމުގެ މައްޗަށް، ފައުޅުވެގެންވާ ޙުއްޖަތާއި ދަލީލު، ތިމަން إِلٰهُ ލައްވައިފައިވާ ބަޔެކެވެ.[126] \nމި އާޔަތް ބާވައިލެއްވުނީ، أَسَدُ ވަންހައާއި غَطْفَانُ ވަންހައިގެ ކޮންމެވެސް ބަޔަކާ މެދުގައެވެ. އަދި އެ ކަން ހިނގި ގޮތާމެދު ރިވާވެފައި ވެއެވެ. އެ ދެ ވަންހައިގެ ކޮންމެ ވެސް ބަޔަކު، މަދީނާއަށް ގޮސް އިސްލާމްވެ، މުސްލިމުންނާ ދެކޮޅަށް ހަނުރާމަނުކުރުމަށް ޢަހްދުވިއެވެ. ދެން އެއަށްފަހު، އެބައިމީހުންގެ ޤައުމުގެ މީހުންގެ ގާތަށް ގޮސް ކާފިރުވެ، މުސްލިމުންނާ އެކު އެބައިމީހުންކުޅަ ޢަހްދު އުވައިލިއެވެ. އަދި އެ ގޮތަށް އެބައިމީހުން އެ ކަން ކުރީ، މުސްލިމުންގެ ފަރާތުންނާއި އެބައިމީހުންގެ ޤައުމުގެ ކާފިރުންގެ ފަރާތުން ރައްކައުތެރިކަމާއި އަމާންކަން ލިބިގަތުމަށް ޓަކައެވެ.[127] ","[126] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[127] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(92) އަދި ގަސްތެއްނެތި ކުރެވޭ ކުށަކުން ނުވަތަ އޮޅިގެން ނޫން ގޮތަކަށް މުއުމިނަކު ޤަތުލުކުރުމަކީ، އެއްވެސް މުއުމިނަކަށް ކުރުން ހުއްދަވެގެންވާ ކަމެއް ނޫނެވެ.\nއަދި ގަސްތެއްނެތި ކުރެވޭ ކުށަކުން، ނުވަތަ އޮޅިގެން މުސްލިމަކު ޤަތުލުކޮށްފި މީހާ ދަންނާށެވެ! ފަހެ، އޭނާގެ މައްޗަށް ވާޖިބުވެގެންވަނީ، މުއުމިނު އަޅަކު މިނިވަންކުރުމެވެ. އަދި އޭގެ އިތުރަށް، މަރުވި މީހާގެ މަރުގެ ދިޔަ އޭނާގެ ވާރުތަވެރީންނަށް އަދާކުރުމެވެ. އެއީ، މަރުވި މީހާގެ ވާރުތަވެރީން، މަރުގެ ދިޔަ މާފުނުކުރި ނަމައެވެ. އަދި މަރުވި މީހާއަކީ، މުސްލިމުންނާ ޢަދާވާތްތެރި ކާފިރު ބައެއްގެ ތެރޭގައި ދިރިއުޅޭ މުސްލިމަކު ކަމުގައިވާ ނަމަ، އޭނާ ޤަތުލުކުރި މީހާގެ މައްޗަށް ވާޖިބުވެގެންވަނީ، މުއުމިނު އަޅަކު މިނިވަންކުރުން އެކަންޏެވެ.\nއަދި ޤަތުލުކުރެވުނު މީހާއީ، ތިޔަބައިމީހުންނާއި އެ ބަޔަކާ ދެމެދު ޞުލްޙައިގެ ޢަހްދެއް ކުރެވިފައިވާ ބައެއްގެ ތެރޭގައި ދިރިއުޅޭ މުސްލިމަކު ނަމަ، އޭނާ ޤަތުލުކުރި މީހާގެ މައްޗަށް ވާޖިބުވެގެން ވަނީ، މަރުވި މީހާގެ ވާރުތަވެރީންނަށް މަރުގެ ދިޔަ ދިނުމާ އެކު، މުއުމިނު އަޅަކު މިނިވަންކުރުމެވެ. ފަހެ، މިނިވަންކުރުމަށް ޓަކައި މުއުމިނު އަޅަކު ނުލިބިއްޖެ މީހާގެ މައްޗަށް ވާޖިބުވެގެން ވަނީ، اللهُ سُبحَانَهُ وَتَعَالَىގެ ހަޟްރަތުން ތައުބާ ލިބިގަތުމެއްގެ ގޮތުގައި، ވިދިވިދިގެން ދެ މަސް ދުވަހު ރޯދަހިފުމެވެ. އަދި، اللهُ سُبحَانَهُ وَتَعَالَى ވޮޑިގެންވަނީ، އަޅުތަކުންކުރާ ހުރިހައި ކަމެއްގެ ޙަޤީޤަތް، މޮޅަށް ދެނެވޮޑިގެންވާ إِلٰهُ ކަމުގައެވެ. އަދި ތަދްބީރުކުރައްވާ ކަންތައްތަކާއި ޝަރްޢުކުރައްވާ ކަންތައްތަކުގައި، ޙިކުމަތްވަންތަ إِلٰهُ ކަމުގައެވެ.[128] \nދަންނާށެވެ! މި އާޔަތުގައި، اللهُ سُبحَانَهُ وَتَعَالَى ބަޔާންކުރައްވައިފައި މި ވަނީ، ކުށަކުން ނުވަތަ އޮޅުމަކުން މުސްލިމަކު ޤަތުލުކޮށްފި މީހަކަށް ދޭން ޖެހޭ ޢުޤޫބާތުގެ ވާހަކައެވެ. ކުށަކުން ނުވަތަ އޮޅުމަކުން މުސްލިމަކު ޤަތުލުކޮށްފި މީހަކަށް ދޭން ޖެހޭ ޢުޤޫބާތުގައި ދެ ގޮތެއް އޮވެއެވެ.\nފުރަތަމަ ގޮތަކީ، މުއުމިނު އަޅަކު މިނިވަންކުރުމެވެ. އެއީ، ތިމާގެ އަތުން، ދިރިހުރި މުސްލިމެއްގެ ޙަޔާތް ގެއްލިގެންދިޔަ ފަދައިން، އަޅުވެތިކަމުގެ ސަބަބުން ލިބޭ ނިކަމެތިކަމާއި ދެރަކަމުން ސަލާމަތްވުމަށް ބޭނުންވެފައިވާ މުއުމިނު އަޅަކަށް މިނިވަން ޙަޔާތެއް ލިބިދިނުމެވެ. މިނިވަންކުރާނޭ މުއުމިނު އަޅަކު ނުލިބިއްޖެ ނަމަ، ވިދިވިދިގެން ދެ މަސް ދުވަހު ރޯދަ ހިފުމެވެ. އެއީ، އަމިއްލަ އެދުމުގެ އަޅުވެތިކަމުން ތިމާ ނެއްޓި، މިނިވަންވެގަތުމުގެ ގޮތުން ކުރާންޖެހޭ ކަމެއްގެ ގޮތުގައި، ވިދިވިދިގެން ދެ މަސް ދުވަސް ވާނދެން ރޯދަހިފުމެވެ.\nދެވަނަ ގޮތަކީ، ޤަތުލުކުރެވުނު މީހާގެ ވާރުތަވެރީންނަށް ރައްދުކުރެވޭ އެއްޗެއްގެ ގޮތުގައި މަރުގެ ދިޔަ ދިނުމެވެ. އެއީ، އެއްގޮތަކަށް ވެސް، ނެތިގެންދިޔަ ފުރާނައިގެ އަގެއް ނޫނެވެ. އެހެނެއްކަމަކު، އެ މުދަލަކީ، މަރުވި މީހާގެ ވާރުތަވެރީންނަށް ލިބޭ ގެއްލުމާއި، އެބައިމީހުން ވާނޭ ދެރައިން ކޮންމެވެސް މިންވަރެއް ލުއިކޮށްދީ، އެބައިމީހުންގެ ހިތުގައި އުފެދިގެން ހިނގައި ދާނޭ ދެކޮޅުވެރިކަމާއި ރުޅިވެރިކަން ކަނޑުވައިލުމަށް ޓަކައި، އިސްލާމީ ޝާރީޢަތުން ލިބިދޭ މުދަލެކެވެ. ވުމާއެކު، މުސްލިމެއްގެ މަރުގެ ދިޔައަކީ ސަތޭކަ ޖަމަލެވެ. ނުވަތަ ސަތޭކަ ޖަމަލުގެ އަގާ އެއްވަރުވާ ވަރަށް ރަން ނުވަތަ ރިހި ނުވަތަ އެ ތަނެއްގައި ގެންގުޅޭ ފައިސާއެކެވެ. މިއީ، عُمَرُ بْن الْخَطَّابُ رَحِمَهُمَا اللَّهُ ނިޔާކުރެއްވި ގޮތެވެ. الْإِمَامُ الشَّافِعِيގެ ރައުޔަކީ ވެސް މިއެވެ.[129] \nމާނައީ: عَبْدُ اللهِ بْن مَسْعُودٍ رَحِمَهُمَا اللَّهُ ރިވާކުރެއްވިއެވެ. رَسُولُ اللهِ ﷺ ޙަދީޘުކުރެއްވިއެވެ. ”الله މެނުވީ، ހައްޤުވެގެން އަޅުކަމެއް ކުރެވޭ އެއްވެސް އެހެން، إِلٰهއަކު ނެތް ކަމަށާއި، ތިމަން ރަސޫލާއީ، اللهُ سُبحَانَهُ وَتَعَالَىގެ ޙަޟްރަތުން ފޮނުއްވުނު އެންމެ ފަހުގެ ރަސޫލާކަން ތެދުކޮށް ޤަބޫލުކޮށް، އެ ދެ ކަމަށް ހެކިވެ، ޝަހާދަތް ކިއައިގެންހުރި މުސްލިމަކު ޤަތުލުކުރުން، ތިން ޙާލަތެއްގައި މެނުވީ ހުއްދަވެގެން ނުވެއެވެ.\nފުރަތަމައީ، ކާވެނީގެ ރައްކައުތެރިކަން ލިބިގަތުމަށް ފަހު ޒިނޭކުރާ މީހާއެވެ.\nދެވަނައީ، ނަފްސަކަށް ނަފްސެކެވެ. އެއީ، ޙައްޤަކާނުލައި ފުރާނައަކަށް ގެއްލުންދީ ފުރާނައެއް ނެތިކޮށްލުމުން ޤަތުލުކުރެވޭ މީހާއެވެ.\nތިންވަނައީ، އިސްލާމް ދީން ދޫކޮށް، މުރުތައްދުވެ، މުސްލިމުންގެ ޖަމާޢަތާ ވަކިވެގަންނަ މީހާއެވެ.“\nމި އާޔަތް ބާވައިލެއްވުނު ސަބަބާމެދު ރިވާވެފައި ވެއެވެ. މި އުންމަތުގެ ފިރްޢައުނު، أَبُو جَهْلއާ އެއްބަނޑު މީހަކު ކަމުގައިވާ عَيَّاشُ بْن أَبِي رَبِيعَةَ އިސްލާމްވުމުން، عَامِرُ بْن لُؤَيގެ ދަރިކޮޅުގެ މީހުންގެ ތެރެއިން الْحَارِثُ بْن يَزِيد ނަމަކަށް ކިއުނު މީހަކު، عَيَّاشއަށް އަނިޔާކޮށް، އެކިކަހަލަ ދުއްތުރާތައް އޭނާއަށް ދެމުން ދިޔައެވެ. ދެން، އޭނާގެ އެ އަނިޔާތަކަށް ކެތްނުކުރެއްވިގެން، عَيَّاشُ ވިދާޅުވިކަމުގައި ވެއެވެ. ”اللهُ سُبحَانَهُ وَتَعَالَى ގަންދީ ބުނަމެވެ. الْحَارِثُ އެކަނި ހުއްޓައިފެނިއްޖެ ނަމަ، އޭނާ ޤަތުލުކުރާހުށީމެވެ.“ އެއަށްފަހު، رَسُولُ اللهِ ﷺ ހިޖުރައަށް ވަޑައިގަތުމުން، عَيَّاشُ ވެސް މަދީނާއަށް ހިޖުރަކުރެއްވިއެވެ.\nއަދި عَيَّاشُ މަދީނާގައި އުޅުއްވަނިކޮށް، އެއްދުވަހަކު، މަދީނާގެ ރަށްބޭރުގެ ކޮންމެވެސް ހިސާބެއްގައި الْحَارِثُ بْن يَزِيد ހުއްޓައި عَيَّاشއަށް ފެނިވަޑައިގަތެވެ. ވުމާއެކު، ކުޑަވެސް ތަންވަޅެއް އޭނާއަށް ނުދެއްވައި، ހަމަ އެ ވަގުތު އޭނާ ޤަތުލުކުރެއްވިއެވެ. ކޮންމެއަކަސް، الْحَارِثُގެ އެ ދަތުރަކީ، އިސްލާމްވެގެން ކައު އިތުރު ރަސޫލާގެ އަރިހަށް މަދީނާއަށް ހިޖުރަކުޅަ ދަތުރެވެ. ނަމަވެސް، އެއްވެސް މީހަކަށް އެ ކަން އެނގިފައި ނުވުމާ އެކު، عَيَّاشއަށް ވެސް ހީފުޅުވެފައި އޮތީ، الْحَارِثُ ހުރީ ކާފިރުކަން މަތީގައި ކަމަށެވެ.\nއެހެންކަމުން، އެއްވެސް ތަންވަޅެއް ނުދެއްވައި އޭނާ ޤަތުލުކުރެއްވީއެވެ. ދެން އެއަށްފަހު، الْحَارِثُ އައީ، އިސްލާމްވެގެންކަން އެނގިވަޑައިގަތުމުން، އެ ކަމާމެދު، عَيَّاش ދެރަފުޅުވެ، ހިތާމަކުރައްވައި، ކީރިތި ރަސޫލާގެ އަރިހަށް ވަޑައިގަންނަވައި، ކަން ހިނގިގޮތުގެ ވާހަކަ ދެންނެވިއެވެ. ދެން، އެ ކަމާގުޅޭ ގޮތުން މި އާޔަތް ބާވައިލެއްވުމުން، ކައު އިތުރު ރަސޫލާ ޙަދީޘުކުރެއްވިއެވެ. ”އޭ عَيَّاشއެވެ! މުއުމިނު އަޅަކު މިނިވަންކުރައްވާށެވެ!“[131] ","[128] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[129] تَفْسِيرُ الْبَيَانِ لِلشَّيْخِ مَحُمَّدِ جِمَيل دِيدِي\n[131] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِيوَالتَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(93) އަދި ޙައްޤަކާ ނުލައި، ގަސްތުގައި މުއުމިނަކު ޤަތުލުކޮށްފި މީހާ ދަންނާށެވެ! ފަހެ، އާޚިރަތުގައި އެ މީހާގެ ޖަޒާއަކީ ޖަހަންނަމައެވެ. އެއީ، اللهُ سُبحَانَهُ وَتَعَالَىގެ ރަޙްމަތުން އޭނާ ބޭރުކުރެއްވި، އެ إِلٰهُގެ ކޯފާ އޭނާގެ މައްޗަށް ޙައްޤުވެގެންވާ ޙާލު އެ ތާނގައި ދެމިއޮންނަނިވި ގޮތުގައެވެ.\nއަދި އޭނާ އެ ހިންގި ނުބައިކަން ބޮޑު ޖަރީމާއާއި ކުށުގެ ސަބަބުން، ނަރަކައިގެ ބޮޑުވެގެންވާ ޢަޛާބު، އޭނާއަށް ޓަކައި، اللهُ سُبحَانَهُ وَتَعَالَى ތައްޔާރުކުރައްވައިފައި ވެއެވެ.[132] \nދަންނާށެވެ! މި އާޔަތުން ދޭހަވާ ގޮތުގައި، ގަސްތުގައި މުސްލިމަކު މަރައިފި މީހެއްގެ ތައުބާ ޤަބޫލުނުކުރެއްވޭނޭ ކަމަށް، ބައެއް ޢިލްމުވެރީން ވިދާޅުވެފައި ވެއެވެ. ނަމަވެސް، ގިނަ ޢިލްމުވެރީންގެ ރައުޔު މި ކަމުގައި ތަފާތެވެ. އެހެނީ، ކުށްކުރާ މީހުންގެ ތައުބާ ޤަބޫލުކުރެއްވޭނޭ ކަން އަންގަވައިފައިވާ އެތައް އާޔަތެއް، ކީރިތި ޤުރްއާނުގައި ވެއެވެ. އަދި އެ ހުރިހައި އާޔަތަކުންމެ، ދޭހަވާ ގޮތުގައި، ކުށްކުރާ މީހުންގެ ތެރެއިން، މީހުން މަރާ މީހުންނާއި އެ ނޫން މީހުން ވެސް ތައުބާވެއްޖެ ނަމަ، އެ އެންމެންގެ ތައުބާ ޤަބޫލުކުރެއްވޭނެއެވެ. ވުމާއެކު، މި އާޔަތުގައި މި ވަނީ، ޙައްޤަކާ ނުލައި ގަސްތުގައި މުސްލިމަކު މެރުމުގެ ފާފައަކީ، اللهُ سُبحَانَهُ وَتَعَالَىގެ ޙަޟްރަތުގައި ނުހަނު ބޮޑު ފާފައެއް ކަން ބަޔާންކޮށްދެއްވުމެވެ. އެހެންކަމުން، މި އާޔަތުގައ މި ވަނީ، ޙައްޤަކާނުލައި މުސްލިމުން މެރުން ހުއްދަކުރާ މީހުންގެ ވާހަކަ ކަމުގައި ވެސް ޢިލްމުވެރީން ވިދާޅުވެފައި ވެއެވެ. އަދި ހަމަ އެހެންމެ، މި އާޔަތުން ދޭހަވާ ގޮތުގައި، ގަސްތުގައި މުސްލިމަކު މަރައިފި މީހަކަށް އޮތް ޢުޤޫބާތަކީ، މަރަށް މަރުހިފުން ކަމުގައި ވެސް ޢިލްމުވެރީން ވިދާޅުވެފައި ވެއެވެ.[133] ","[132] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[133] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(94) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! اللهُ سُبحَانَهُ وَتَعَالَىގެ މަގުގައި ޖިހާދުކުރުމަށް ޓަކައި ތިޔަބައިމީހުން ނުކުމެ އުޅޭއިރު، އެ ބަޔަކާ ދެކޮޅަށް ހަނގުރާމަކުރާންވީ ކޮންބަޔަކާ ކަން ރަނގަޅަށް ބަލައި، އެ ބައެއްގެ ޙަޤީޤަތް އޮޅުންފިލުވާށެވެ! އަދި އެ ފަދަ ވަގުތެއްގައި ތިޔަބައިމީހުންނާ ދިމާވެ ތިޔަބައިމީހުންނަށް އަމާން ދިން މީހަކަށް އަދި ހަތިޔާރު ބަހައްޓައި ކިޔަމަންތެރިކަން ފައުޅުކޮށް ސަލާމް ކުޅަ މީހަކާ ދިމާއަށް ”ތިބާއީ މުއުމިނަކު ނޫނެވެ.“ މި ފަދައިން ނުބުނާށެވެ! އަދި ”ތިބާ އިސްލާމްކަން ފައުޅުކުރީ ތިބާގެ ޖާނާއި މުދައު ރައްކައުތެރި ކުރުމުގެ ބޭނުމުގައެވެ.“ މި ފަދައިން ވެސް ނުބުނާށެވެ!\nފަހެ، އިސްލާމްކަމުގެ ޢަލާމާތްތަކުގެ ތެރެއިން ސަލާމްގޮވުން ފަދަ ކަމެއް އެމީހެއްގެ ކިބައިން ފައުޅުވާ އަދި އެ މީހަކު ތިޔަބައިމީހުންނާ ހަނގުރާމަނުކުރާ މީހަކު ތިޔަބައިމީހުން ތިޔަ ޤަތުލުކުރަނީ، ދުނިޔޭގެ ފަނާވެދަނިވި މުދަލަށް ދަހިވެތިވެ އޭނާގެ މުދައު ޣަނީމާކުރުމުގެ ބޭނުމުގައިހެއްޔެވެ؟ ޝައްކެއްނެތެވެ. އެ ފަދަ މީހުން ޤަތުލުކޮށް އެ ފަދަ މީހުންގެ މުދައު ޣަނީމާކުރުމަށްވުރެން، اللهُ سُبحَانَهُ وَتَعَالَىގެ ޙަޟްރަތުގައި ތިޔަބައިމީހުންނަށް ޓަކައި ހުރި ގިނަގުނަ ދެއްވުންތަކާއި ފަޟްލުވަންތަކަން މާ ހެޔޮ ކަން ބޮޑުވެގެން ވެއެވެ.\nއެހެނީ، އިސްލާމް ދީނުގެ ކުރީކޮޅުގައި، ތިޔަބައިމީހުން ވެސް ތިބީ އީމާންކަން ސިއްރުކޮށް ފޮރުވައި ގެންނެވެ. ދެން އެއަށްފަހު، ތިޔަބައިމީހުންގެ އީމާންކަމުގެ ސަބަބުން، اللهُ سُبحَانَهُ وَتَعَالَى ތިޔަބައިމީހުންނަށް ޢިއްޒަތާއި ޝަރަފުދެއްވައި، އާރާއި ބާރުދެއްވައި ތިޔަބައިމީހުންގެ މައްޗަށް އިޙްސާންތެރިވެވޮޑިގަތެވެ. އެހެންކަމުން، ތިޔަބައިމީހުން ވެސް ކަންތައްކުރި ފަދައިން އޭނާއަކީ ވެސް އީމާންކަން ފޮރުވައިގެންހުރި މުއުމިނުއަކު ކަމުގައި ވުމަކީ، އެކަށީގެންވާ ކަމެކެވެ.\nވީމާ، ކޮންމެ ކަމެއްގެ ޙަޤީޤަތް ރަނގަޅަށް ހޯދައިބަލައި އެ ކަން އޮޅުންފިލުވުމަށް ފަހުގައި މެނުވީ، އެއްވެސް ކަމެއްގައި ތިޔަބައިމީހުން ޙުކުމްނުކުރާށެވެ! ހަމަކަށަވަރުން، اللهُ سُبحَانَهُ وَتَعَالَىއީ، ތިޔަބައިމީހުންކުރާ ހުރިހައި ކަމެއްގެ އެންމެ ކުދިކުދި ތަފްސީލުތަކަށް ދާނދެން މޮޅަށް ދެނެވޮޑިގެންވާ އަދި އެ ހުރިހައި ކަމަކަށް، މޮޅަށް ބައްލަވައިވޮޑިގެންވާ إِلٰهއެވެ. ވީމާ، އެ ހުރިހައި ކަމަކަށް، އެ إِلٰهُ ތިޔަބައިމީހުންނަށް ފުރިހަމަ ޖަޒާ ނުވަތަ ސަޒާ ދެއްވާނޭ ކަން ކަށަވަރެވެ.[134] \nދަންނާށެވެ! މި އާޔަތުގައި، اللهُ سُبحَانَهُ وَتَعَالَى އަންގަވައިފައި މި ވަނީ، އަބަދުވެސް، އަދި ވަކީން ޚާއްޞަކޮށް، ހަނގުރާމައިގެ ދުވަސްވަރުގައްޔާއި، އެއްތަނުން އަނެއް ތަނަށް ގޮސް، ދަތުރުފަތުރުކޮށް އުޅުމުގައި ކަންކަމުގެ ޙާޤީޤަތް ބަލައި، ކަންތައްތައް ރަނގަޅަށް އޮޅުންފިލުވައި އުޅުމަށެވެ. އަދި ކަންތައްތައް ނިންމައި ޙުކުމްކުރުމުގައި އަވަސްނުވުމަށެވެ. އެހެނީ، އަވަސްވެގަތުމުގެ ނަތީޖާއެއްގެ ގޮތުން، އޮޅުމެއް އަރައި، ޙުރުމަތްތެރިކުރެއްވިގެންވާ ނަފްސެއް ޙައްޤަކާ ނުލައި ނެތިގެން ހިނގައިދާނެތެވެ.\nއަދި މި އާޔަތުގައި އަންގަވައިފައި ވެއެވެ. اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވާ މުއުމިނުންނަށް އެ إِلٰهُގެ ޙަޟްރަތުގައިހުރި ފައިދާ މާ ބޮޑުވެފައި މާ ގިނަގުނައެވެ. އެހެންކަމުން، ދުނިޔަވީ މުދަލުގެ ބޭނުމުގައި، މީސްތަކުންގެ ޙަޤީޤަތް ނުބަލައި އެބައިމީހުން ޤަތުލުކުރުމަކީ އަދި އެބައިމީހުންގެ މުދައު ނެގުން ފަދަ އެއްވެސް ކަމެއް ކުރުމަކީ، މުއުމިނުން ކޮށްގެންވާނޭ ކަމެއްނޫނެވެ.\nމި އާޔަތް ބާވައިލެއްވުނު ސަބަބާމެދު ރިވާވެފައި ވެއެވެ. بَنُو سُلَيْمُ ވަންހައިގެ މީހަކު އޭނާގެ ބަކަރިތަކެއް ގޮވައިގެން ދަނިކޮށް، ކައު އިތުރު ރަސޫލާގެ ބައެއް އަޞްޙާބުންނާ ދިމާވިއެވެ. ދެން، އެ މީހަކު، «السَّلَامُ عَلَيْكُمْ» މި ފަދައިން ބުނެ، މުސްލިމުންގެ ސަލާމުން ސަލާމްކުރުމަށް ފަހުގައި ވެސް، އެ އަޞްޙާބުން އޭނާ ޤަތުލުކުރެއްވިއެވެ. އަދި އޭނާގެ ބަކަރިތައް ޣަނީމާ މުދަލުގެ ގޮތުގައި ނެންގެވިއެވެ. ދެން، އެ ޙާދިޘާއާ ގުޅޭގޮތުން މި އާޔަތް ބާވައިލެއްވުނެވެ.[135] \nއަދި، ކައު އިތުރު ރަސޫލާގެ ފަރާތްޕުޅުން، މަރުވި މީހާގެ އަހްލުވެރީންނަށް އެ ބަކަރިތައް ރައްދުކުރެއްވިއެވެ. އަދި މަރުވި މީހާގެ މަރުގެ ދިޔަ ވެސް ފޮނުއްވިއެވެ. އެއީ، އޭނާގެ އަހްލުވެރީންގެ ހިތްތައް ހަމަޖައްސަވައިދެއްވުމަށް ޓަކައެވެ.","[134] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي\n[135] صَحِيحُ الَجْامِعِ لِلِإْمَامِ الْبُخَارِي"],["(95) މުއުމިނުންގެ ތެރެއިން ޖިހާދަށް ނުނިކުމެ ތިބުން ހުއްދަވާ ފަދަ ބަލިމީހުންނާއި ނުކުޅެދޭ މީހުން ފިޔަވައި، އެ ބައެއްގެ ޖާނާއި މުދަލުން، اللهُ سُبحَانَهُ وَتَعَالَىގެ މަގުގައި ޖިހާދުނުކޮށް ތިބޭ މީހުންނާއި، އެ ބައެއްގެ ޖާނާއި މުދަލުން، އެ إِلٰهُގެ މަގުގައި ޖިހާދުކޮށް އުޅޭމީހުންނާއި، މި ދެބައިމީހުންނަށް ލިބޭ ދަރުމައާއި ޘަވާބު ހަމަހަމަވެ އެއްފަދަވެގެނެއް ނުވެއެވެ.\nއަދި ހަމަކަށަވަރުން، اللهُ سُبحَانَهُ وَتَعَالَى ވަނީ، އެ إِلٰهُގެ މަގުގައި، ޖިހާދުކުރުމަށް ނުނިކުމެ ތިބޭ މީހުންނަށްވުރެން، ތިމާމެންގެ ޖާނާއި މުދަލުން އިސްލާމް ދީނަށް ޓަކައި ޖިހާދުކުރާ މީހުން މާތްކުރައްވައި، އެބައިމީހުންނަށް މަތިވެރި ދަރަޖަ ދެއްވައިފައެވެ. އެއީ، އެބައިމީހުން، اللهُ سُبحَانَهُ وَتَعَالَىގެ މަގުގައި ޖާނުން ފިދާވެ، އެ إِلٰهُގެ މަގުގައި މުދައު ހޭދަކޮށް އުޅުމުގެ ސަބަބުންނެވެ.\nއަދި، اللهُ سُبحَانَهُ وَتَعَالَىގެ މަގުގައި ޖިހާދުކުރާ މީހުންނާއި، ޖިހާދުގައި ބައިވެރިވުމުގެ ނިޔަތް އޮތުމާ އެކު، ޖިހާދުކުރުމަށް ޢުޛްރުވެރިވުމުގެ ސަބަބުން އެ ކަމުގައި ބައިވެރި ނުވެވުނު މީހުންނާއި މި ދެބައިމީހުންކުރެން ކޮންމެ ބަޔަކަށް ވެސް، ހެޔޮ ދަރުމަ ދެއްވައި، ސުވަރުގޭގައި އެއިން ކޮންމެ ބަޔަކަށްމެ ލިބުން ޙައްޤު ދަރަޖައާއި ޘަވާބު ދެއްވުމަށް، اللهُ سُبحَانَهُ وَتَعَالَى ވަޢުދުވެވޮޑިގެންފައި ވެއެވެ.\nއަދި ޢުޛުރަކާނުލައި ޖިހާދުކުރުމަށް ފަސްޖެހިގެން ތިބޭ މީހުންގެ މައްޗަށް، މުޖާހިދުން މާތްކުރައްވައި ޝަރަފުވެރިކުރައްވައި، ބޮޑުވެގެންވާ ޘަވާބާއި ދަރުމަ ދެއްވުމުން، الله سُبحَانَهُ وَتَعَالَى އެބައިމީހުން މާތްކުރެއްވިއެވެ. އަދި، الله سُبحَانَهُ وَتَعَالَىގެ މަގުގައި ޖިހާދުކުރާ ކޮންމެ މުޖާހިދަކު އެ ނޫން މީހުންގެ މައްޗަށް ސަތޭކަ ދަރަޖަ މަތިވެރިކުރައްވާނެތެވެ. އަދި އެއިން ކޮންމެ ދަރަޖައެއް އުޑާއި ބިމާ ދެމެދު ފަދައެވެ.[136] ","[136] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(96) އެ ޘަވާބާއި ދަރުމައަކީ، اللهُ سُبحَانَهُ وَتَعَالَىގެ މަގުގައި ޖިހާދުކުރާ މުޖާހިދުންނަށް ސުވަރުގޭގައި، އެ إِلٰهُ ދެއްވާ މަތިވެރި ދަރަޖަތަކެކެވެ.\nއަދި އެ ޘަވާބާއި ދަރުމައަކީ، އެ إِلٰهُގެ ޙަޟްރަތުން، އެބައިމީހުންނަށްހުރި ތަނަވަސް ރަޙުމަތާއި ބޮޑުވެގެންވާ ފާފަފުއްސެވުމެވެ. ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަ ގިނަގިނައިން ފުއްސަވާ އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهُ ކަމުގައެވެ. އެހެންކަމުން، އެ إِلٰهُގެ އަޅުތަކުންނަށް ކުޅަދާނަނުވާ ފަދަ އެއްވެސް ކަމެއް ކުރުމުގެ ތަކްލީފު، އެ إِلٰهُ އެބައިމީހުންނަކަށް ނުޖައްސަވަތެވެ.\nދަންނާށެވެ! އިސްވެދިޔަ ދެ އާޔަތުގައި، اللهُسُبحَانَهُ وَتَعَالَى އަންގަވައިފައި ވަނީ، އެ إِلٰهُގެ މަގުގައި ޖިހާދުކުރުމުގެ މާތްކަމުގެ ވާހަކައެވެ. އަދި، އެ إِلٰهُގެ މަގުގައި ޖާނާއި މާލުން ޖިހާދުކުރާ މީހުންނަށްހުރި މަތިވެރި ދަރަޖައާއި، ފާފަފުއްސެވުމާއި، ރަޙުމަތުގެ ވާހަކައެވެ. އަދި އެ ދެ އާޔަތުގެ ތެރެއިން ފުރަތަމަ އާޔަތުން ދޭހަވާ ގޮތުގައި، ޖިހާދުކުރުމާ ބެހޭ ގޮތުން މުއުމިނުން ބެހިގެން ވަނީ ތިން ބަޔަކަށެވެ.\nފުރަތަމަ ބަޔަކީ، އެއްވެސް ޢުޛުރެއް ނެތި، ހަމައެކަނި، ކަންނެތްކަމާއި، ފިނޑިކަމާއި، އަރާމުކުރާހިތްވުމާއި، މުދަލަށް ދަހިވެތިވުމާއި، މި ކަންކަމުގެ ސަބަބުން ޖިހާދަށް ނުގޮސް ތިބޭ މީހުންނެވެ.\nދެވަނަ ބަޔަކީ، ތިމާގެ ކިބައިގައިވާ ދާއިމީ ބޮޑު ބައްޔެއްގެ ސަބަބުން، ނުވަތަ ތިމާގެ ކިބައިގައިވާ ކަނުކަމާއި، ކޮރުކަމާއި، އެ ނޫން ވެސް އެ ފަދަ ޢުޛްރެއްގެ ސަބަބުން ނުވަތަ ޖިހާދުކުރުމަށް ނުކުތުމަށް ޓަކައި ބޭނުންވާ ތަނަވަސްކަން ނެތުމުގެ ސަބަބުން، ޖިހާދަށް ނުދެވިފައި ތިބޭ މީހުންނެވެ.\nތިންވަނަ ބަޔަކީ، އެބައިމީހުންގެ ޖާނާއި މާލުން ޖިހާދުކުރާ މީހުންނެވެ.\nވުމާއެކު، އެ ތިންބައި މީހުންގެ ތެރެއިން، ޢުޛްރެއް ނެތި، ޖިހާދަށް ނުގޮސް ތިބޭ މީހުންނާއި، ޖާނާއި މާލުން ޖިހާދުކުރާ މީހުންނާއި، މި ދެބައި މީހުން ހަމަހަމަވެގެން ނުވާ ކަމާއި، ޢުޛްރަކަށް ޓަކައި ޖިހާދަށް ނުގޮސް ތިބޭ މީހުންގެ މައްޗަކަށް ކުށެއް ނެތް ކަން މި އާޔަތުން ރަނގަޅަށް އެނގެއެވެ. އަދި، رَسُولُ اللهِ ﷺ ތަބޫކު ހަނގުރާމައިން އެނބުރި، ދަތުރުކުރައްވައިފައި ވަޑައިގެން، ލަޝްކަރު މަދީނާއާ ކައިރިވުމުން، ޙަދީޘުކުރެއްވި ކަމުގައި ރިވާވެގެން ވެއެވެ.\n”ތިޔަބައިމީހުން ހިނގަމުންދިޔަ ކޮންމެ ހިނގުމެއްގައި، އަދި ތިޔަބައިމީހުން ހުރަސްކުޅަ ކޮންމެ ވާދީއެއްގައި، ތިޔަބައިމީހުންނާ އެކު ތިބި ބަޔަކު މަދީނާގައި ވެއެވެ.“ ދެން އަޞްޙާބުން ދެންނެވިއެވެ. ”އޭ اللهُގެ ރަސޫލާއެވެ! އެބައިމީހުން މަދީނާގައި ތިބެގެންވެސްތޯއެވެ؟“ ޙަދީޘުކުރެއްވިއެވެ. ”އާނއެކެވެ! އެބައިމީހުން މަދީނާގައި ހައްޔަރުކުރީ އެބައިމީހުންގެ ޢުޛްރެވެ.“[137] \nފަހެ، އިސްވެދިޔަ އާޔަތާއި ބަޔާންވެދިޔަ ޙަދީޘުން ދޭހަވާ ގޮތުގައި، ޖާނާއި މާލުން ޖިހާދުކުރާ މީހުންނާއި، ޝަރްޢީ ޢުޛުރަކަށް ޓަކައި ޖިހާދަށް ނުދެވިތިބި މީހުންނާއި، މި ދެބައިމީހުންކުރެން ކޮންމެ ބަޔަކަށްމެ ހެޔޮ ދަރުމަ ދެއްވުމަށް، اللهُ سُبحَانَهُ وَتَعَالَى ވަޢުދުކުރައްވައިފައި ވެއެވެ. ނަމަވެސް، ޖާނާއި މާލުން ޖިހާދުކުޅަ މީހުން ދަރަޖަތަކަކަށް އުފުއްލަވައި، اللهُ سُبحَانَهُ وَتَعَالَى އެބައިމީހުން މާތްކުރެއްވިއެވެ.[138] ","[137] سُنَنُ ابْنِ مَاجَه وَصَحَّحَهُ الَأْلْبَانِي\n[138] التَّفْسِيرُ الْوَاضِحُ لِلدَّكْتُور مَحُمَّدِ الَحْجَازِي"],["(97) ހަމަކަށަވަރުން، ހިޖުރަކުރުމުގެ ކުޅަދާނަކަން ލިބިގެންވާ މުއުމިނުން، ދީނަށް ޓަކައި ހިޖުރަނުކޮށް، ކާފިރު ޤައުމެއްގައި ތިބުމުގެ ސަބަބުން އަމިއްލަ ނަފުސަށް އަނިޔާވެރިގެންވާ ޙާލު، އެބައިމީހުންގެ މަރު ހިއްޕަވާ ވަގުތު ކޯފާގެ ގޮތުން މަލާއިކަތުން އެބައިމީހުންނަށް ވިދާޅުވާނެތެވެ. ”ދީނަށް ޓަކައި ހިޖުރަނުކޮށް ތިޔަބައިމީހުން ތިބީ ކީއްވެގެންހެއްޔެވެ؟“ އެ ވަގުތު އެބައިމީހުން ދަންނަވާނެތެވެ. ”އަޅުގަނޑުމެން ތިބީ އާރެއްބާރެއް ނެތި ކާފިރުންގެ ބާރުގެ ދަށުގައެވެ. އަދި އެބައިމީހުން ދޭ އަނިޔާތަކާއި އުނދަގޫތައް ދުރުކޮށް، އެއިން ސަލާމަތްވެވޭ ފަދަ ބާރެއް ވެސް ނެތި ވަރަށް ނިކަމެތި ޙާލުގައެވެ.“\nއެ ވަގުތު، ކޯފާގެ ގޮތުން، އެބައިމީހުންނަށް މަލާއިކަތުން ވިދާޅުވާނެތެވެ. ފަހެ، އިސްލާމް ދީނުގެ ޝިޢާރުތައް ފައުޅުކޮށް، އެ ތަނެއްގައި ތިބެގެން، اللهُ سُبحَانَهُ وَتَعَالَىއަށް އަޅުކަންކުރެވޭނޭ ފަދަ ތަނެއް ފެނޭތޯ ބެލުމުގެ ގޮތުން ހިޖުރަކުރުމަށް ޓަކައި، اللهُ سُبحَانَهُ وَتَعَالَىގެ ބިން ތަނަވަސްވެގެން ނުވޭހެއްޔެވެ؟ އެ ގޮތަށް ކަންތައްތައްކުރި ނަމަ، އެ ތާނގައި ތިޔަބައިމީހުންގެ ދީނުގެ ކަންކަން ކުރުމަށް އަމާންކަންލިބި، ހަމަޖެހުމާ އެކު އުޅެވުނީސް ނޫންހެއްޔެވެ؟\nފަހެ، ދަންނާށެވެ! އިސްލާމް ދީނަށް ޓަކައި ހިޖުރަކުރުމުގެ ކުޅަދާނަކަން ލިބިގެންވުމާ އެކު ހިޖުރަނުކޮށް، ކާފިރު ޤައުމެއްގައި ވަޒަންވެރިވެ ތިބުމަށް ރުހޭމީހުން ވަދެ ތިބެނިވި ތަނެއް ކަމުގައި، އާޚިރަތް ދުވަހުން ވާހުށީ ނަރަކައެވެ. އަދި ނަރަކައަކީ، އެ ތަނެއްގައި ތިބުމަށް ހައުދަހައިވާ ނުބައިކަން ބޮޑު ތަނެކެވެ!\nމި އާޔަތް ބާވައިލެއްވުނު ސަބަބާމެދު ރިވާވެފައި ވެއެވެ. رَسُولُ اللهِ ﷺ މަދީނާއަށް ހިޖުރަކުރެއްވުމުން، އިސްލާމް ދީނަށް ނަޞްރުދީ، އެ ދީން މަތިވެރިކޮށް، އިސްލަމީ ދައުލަތުގެ އާރާއިބާރު ގަދަކުރުމަށްޓަކައި، ހިޖުރަކުރުން އޮތީ، މުސްލިމުންގެ މައްޗަށް، ވާޖިބުކުރައްވައިފައެވެ. ވުމާއެކު، ބައެއް މުސްލިމުން، ނުހަނު ފުރިހަމަ ގޮތުގައި، އެ ވާޖިބު އަދާކުޅައެވެ. އަދި ބައެއް މީހުން، އެކިއެކި ބަހަނާތަކާއި ޢުޛްރުތައް ދައްކައިގެން ހިޖުރަނުކޮށް އުޅުނެވެ. އަދި ހިޖުރަކުރުން ވާޖިބުވެފައި އޮތް ދުވަސްވަރެއްގައި ހިޖުރަނުކޮށް ތިއްބައި އެބައިމީހުން މަރުވެދިޔައެވެ. ވުމާއެކު، މި އާޔަތް ބާވައިލެއްވުނީ އެ ފަދަ މީހުންނާ މެދުގައެވެ. އެބައިމީހުންނަށް ޤިޔާމަތް ދުވަހުން ހުންނާނީ ނަރަކައިގެ ގަދަފަދަ ޢަޛާބެވެ.[139] \nއަދި الْإِمَامُ الْقُرْطُبِي ވިދާޅުވެފައި ވެއެވެ. މި އާޔަތް ބާވައިލެއްވުނީ މައްކާގެ މީހުންގެ ތެރެއިން ބަޔަކާ މެދުގައެވެ. އެބައިމީހުންނަކީ، رَسُولُ اللهِ ﷺ މައްކާގައި ހުންނެވި ދުވަސްވަރު، އެ ރަސޫލާގެ ރަސޫލުކަން ތެދުކޮށް ޤަބޫލުކޮށް އީމާންވެގެން ތިބިކަމުގައި ބުނެ، އިސްލާމްކަން ފައުޅުކޮށް އުޅުނު ބަޔެކެވެ. ނަމަވެސް، ކައު އިތުރު ރަސޫލާ މަދީނާއަށް ހިޖުރަކުރެއްވުމަށް ފަހު، އެބައިމީހުން އިޚްތިޔާރުކުރީ، ހިޖުރަނުކޮށް މައްކާގައި ތިބުމެވެ. އަދި އޭގެ ތެރެއިން ބައެއް މީހުން އިސްލާމް ދީން ދޫކޮށް މުރުތައްދުވިއެވެ. އަދި ބަދުރު ހަނގުރާމައިގެ ދުވަހު، ކާފިރުންނާ އެކު ހަނގުރާމައަށް ނުކުމެ، މުސްލިމުންނާ ދެކޮޅަށް ހަނގުރާމަކުރަނިކޮށް ޤަތުލުވިއެވެ. އެހެންކަމުން، މި އާޔަތް ބާވައިލެއްވުނީ އެބައިމީހުންނާ މެދުގައެވެ.[140] ","[139] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي\n[140] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(98) އެހެނެއްކަމަކު، މުސްލިމުންނަށް ވީތީ އެ ބަޔަކަށް ލިބޭ އަނިޔާއާއި، އުނދަގުލާއި، ދުއްތުރާތަކުން މިންޖުވެ ސަލާމަތްވުމަށް ޓަކައި ހިޖްރަކުރުމަށް ރާވާނެރޭވުމެއް، މެދުވެރިކުރާނޭ ސަބަބެއް ވިއަސް ފެނިފައި ނުވާ އަދި ހިޖްރަކުރުމަށް ބޭނުންވާ އެއްވެސް ވަސީލަތެއް އަދި ދަތުރުކުރާނޭ މަގެއް ވިއަސް އެނގިފައި ނުވާ މުސްކުޅި ފިރިހެނުންނާއި، ނިކަމެތި އަންހެނުންނާއި، ބާލިޣުނުވާ ކުޑަކުދީންނާމެދު ދަންނާށެވެ! ފަހެ، ހަމަކަށަވަރުން، اللهُ سُبحَانَهُ وَتَعَالَىގެ ޙަޟްރަތުގައި އެބައިމީހުންނަކީ ޢުޛުރުވެރީންނެވެ. އެހެންކަމުން، އެ ފަދަ މީސްމީހުން ދީނަށް ޓަކައި ހިޖުރަނުކޮށް ކާފިރު ޤައުމެއްގައި ތިބި ކަމުގައި ވިއަސް، އާޚިރަތް ދުވަހުން، اللهُ سُبحَانَهُ وَتَعَالَىގެ ކޯފާއިން އެބައިމީހުން ސަލާމަތްކުރައްވައި، ނަރަކައިގެ ޢަޛާބުން އެބައިމީހުން ދިންނަވާނެތެވެ.[141]","[141] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة وَ التَّفْسِيرُ الْمُيَسَّرُ\nلِلدَّكْتُور عَائِضِ الْقَرْنِي"],["(99) ފަހެ، އިސްވެދިޔަ އާޔަތުގައި ބާޔާންވެދިޔަ ފަދަ އުޛްރުވެރީންނަކީ، ދީނަށް ޓަކައި ހިޖުރަނުކޮށް ތިބި ކަމުގެ ކުށް، اللهُ سُبحَانَهُ وَتَعَالَى އެ ބަޔަކަށް ޢަފޫކޮށްދެއްވައި، އެބައިމީހުންގެ މައްޗަށް އިޙްސާންތެރިވެވޮޑިގަންނަވާނޭ ބަޔެކެވެ. އެއީ، އެބައިމީހުންނަށް ހިޖުރަނުކުރެވުނު ސަބަބާއި އެބައިމީހުންގެ ޙާލު، اللهُ سُبحَانَهُ وَتَعَالَى މޮޅަށް ދެނެވޮޑިގެން ވާތީއެވެ. އަދި، اللهُ سُبحَانَهُ وَتَعَالَى ވޮޑިގެންވަނީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަ ގިނަގިނައިން ފުއްސަވާ، ޢަފޫކުރެއްވުން ގިނަ، إِلٰهُ ކަމުގައެވެ.[142]\nއެހެންކަމުން، އެ إِلٰهُގެ އަޅުތަކުންނަށް އަދާނުކުރެވޭ ފަދަ އެއްވެސް ކަމެއް އެބައިމީހުންގެ މައްޗަށް ވާޖިބުކުރައްވައި، އެ ފަދަ ކަމެއް ކުރުމުގެ ތަކްލީފު، އެބައިމީހުންނަކަށް، އެ إِلٰهُ ނުޖައްސަވަތެވެ.\nދަންނާށެވެ! އިސްވެދިޔަ ދެ އާޔަތުގައި، االله سُبحَانَهُ وَتَعَالَى އަންގަވައިފައި ވަނީ، އެބައިމީހުންނަކީ، މުސްލިމުން ކަމުގައި ވީތީ އެ ބަޔަކަށް ލިބޭ އަނިޔާއާއި، އުނދަގުލާއި، ދުއްތުރާތަކުން މިންޖުވެ ސަލާމަތްވުމަށް ޓަކައި ހިޖުރަކުރުމަށް ރާވާނޭ ރޭވުމެއް، މެދުވެރިކުރާނޭ ސަބަބެއް ވިއަސް ފެނިފައި ނުވާ އަދި ހިޖުރަކުރުމަށް ބޭނުންވާ އެއްވެސް ވަސީލަތެއް އަދި ދަތުރުކުރާނޭ މަގެއް ވިއަސް އެނގިފައި ނުވާ މުސްކުޅި ފިރިހެނުންނާއި، ނިކަމެތި އަންހެނުންނާއި، ބާލިޣުނުވާ ކުޑަކުދީންގެ ވާހަކައެވެ. ވުމާއެކު، عَيَّاشُ بْن رَبِيعَةއާއި، مَسْلَمَةُ بْن هِشَامއާއި، أُمُّ عَبْدِ اللهِ بْن عَبَّاسއާއި، عَبْدِ اللهِ ابْن عَبَّاس އާއި އެ ނޫން ވެސް އެ ފަދަ އެންމެހައި މުސްލިމުން، اللهُ سُبحَانَهُ وَتَعَالَىގެ މަގުގައި މައްކާއިން މަދީނާއަށް ހިޖުރަނުކޮށް ތިބި ކަމުގެ ކުށް، އެބައިމީހުންނަށް، އެ إِلٰهُ ޢަފޫކުރައްވާނެތެވެ.[143] ","[142] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[143] الَجْامِعُ لأِحْكَامِ الْقُرْآنِ لِلِإْمَامِ الْقُرْطُبِي وَالتَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(100) އަދި، اللهُ سُبحَانَهُ وَتَعَالَىގެ ދަރުމަވަންތަކަމަށް އެދޭ ޙާލު، އެ إِلٰهُގެ ދީން ރައްކައުތެރިކޮށް އެ ދީނަށް ނަޞްރުދިނުމުގެ ނިޔަތުގައި، ކާފިރުންގެ ރަށް ދޫކޮށް ހިޖުރަކުރާ މީހާއަށް، اللهُ سُبحَانَهُ وَتَعَالَىގެ އޯގާވަންތަކަމުން، އަމަންއަމާންކަންމަތީ ދިރިއުޅެވޭނޭ ގިނަ ތަންތަނާއި ތަނަވަސްކަން ބިމުގައިވާ ތަން ފެންނާނެތެވެ.\nއަދި އެ ގޮތަށް ހިޖުރަކުރުމަކީ، އެ ކަމުގެ ސަބަބުން އޭނާއަށް ބާރުލިބި، ޢަދުއްވުން ބަލިވެ ނިކަމެތިވާނޭ ސަބަބެކެވެ. އަދި ދީނަށް ޓަކައި ހިޖްރަކުރުމަކީ، ތިމާގެ ޙަޔާތް ބާއްޖަވެރިވެ، ދިރިއުޅުމަށް ބޭނުންވާ ރިޒްޤު ތަނަވަސްވާނޭ ސަބަބެއް ވެސް މެއެވެ. އަދި، اللهُ سُبحَانَهُ وَتَعَالَىގެ ކަލިމަފުޅު މަތިވެރިކުރުމަށް ނިޔަތް ގަނެ، އެ إِلٰهُގެ ދީނަށާއި، އެ إِلٰهُގެ ރަސޫލާއަށް ނަޞްރުދިނުމަށް ޓަކައި ހިޖުރަކުރުމުގެ ގޮތުން ތިމާގެ ގެއިން ނުކުންނަ މީހާ ދަންނާށެވެ! ފަހެ، ހިޖުރައަށް ދިޔުމުގެ މަގުމަތީގައި ވަނިކޮށް އެ މީހާ މަރުވެ، ދުނިޔެ ދޫކޮށްފައި ދާން އެ މީހާއަށް ޖެހުނު ކަމުގައި ވިއަސް، اللهُ سُبحَانَهُ وَتَعَالَىގެ މަގުގައި ހިޖުރަކުރުމުން ލިބެންވާ ދަރުމައާއި ޘަވާބުން ކިތަންމެ ކުޑަ މިންވަރެއް ވިއަސް އުނިވުމެއް ނެތި، އެ ކަމުގެ ދަރުމަ، اللهُ سُبحَانَهُ وَتَعَالَىގެ ޙަޟްރަތުން އޭނާއަށް ލިބޭނޭ ކަން ކަށަވަރެވެ. އެއީ، އެ މީހެއްގެ މައްޗަށް، اللهُ سُبحَانَهُ وَتَعَالَى ބަހައްޓަވާ ދަރުމަވަންތަކަމާއި އިޙްސާންވަންތަކަމެވެ.\nއަދި ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، އެ إِلٰهُ ގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންގެ މައްޗަށް، ނުހަނު އޯގާވަންތަ ރަޙީމުވަންތަ إِلٰهُ ކަމުގައެވެ.[144] އެހެންކަމުން، އެ إِلٰهُގެ އަޅުތަކުންނަށް އަދާނުކުރެވޭ ފަދަ އެއްވެސް ކަމެއް އެބައިމީހުންގެ މައްޗަށް ވާޖިބުކުރައްވައި، އެ ފަދަ ކަމެއް ކުރުމުގެ ތަކްލީފު އެބައިމީހުންނަކަށް، އެ إِلٰهُ ނުޖައްސަވަތެވެ.\nދަންނާށެވެ! މައްކާ ފަތަޙަވުމުގެ ކުރީގައި، ތިމާގެ ދީނާއި ޢަޤީދާ ސަލާމަތްކޮށް، ދީން އުނގެނި، އެ އުނގެނޭ ޙުކުމްތަކާ އެއްގޮތަށް ޢަމަލުކޮށް، އިސްލާމް ދީނަށާއި، ކީރިތި ރަސޫލާއަށް ނަޞްރުދީ އުޅެވޭނޭ ތަނަކަށް ދިޔުމުގެ ގޮތުން، މަދީނާއަށް ހިޖުރަކުރުން އޮތީ އެންމެހައި މުސްލިމުންގެ މައްޗަށް ވާޖިބުކުރައްވައިފައެވެ.\nނަމަވެސް، މައްކާ ފަތަޙަވެ، އިސްލާމް ދީނަށް މީސްތަކުން ބައިބަޔަށް ވަދެ، އިސްލާމީ އުންމަތުގެ ބާރުގަދަވުމަށް ފަހު، މީސްތަކުންނަށް ދީން ދަސްކޮށްދެއްވުމަށް ޓަކައި، މާތް އަޞްޙާބުން އެތަންމިތަނަށް ވަޑައިގަންނަވާން ފެއްޓެވުމުން، އިސްލާމް ދީނުގެ ކުރީކޮޅުގައި، ހިޖުރަކުރުމާ ބެހޭ ގޮތުން އައިސްފައި އޮތް ޙުކުމް ބަދަލުވިއެވެ.\nرَسُولُ اللهِ ﷺ ޙަދީޘުކުރެއްވިއެވެ. «لَا هِجْرَةَ بَعْدَ الفَتْحِ وَلَكِنْ جِهَادٌ وَنِيَّةٌ، وَإِذَا اسْتُنْفِرْتُمْ فَانْفِرُوا»[145] މާނައީ: ”މައްކާ ފަތަޙަވުމަށް ފަހު، މައްކާ ދޫކޮށް ހިޖުރަކުރުމެއް ނެތެވެ. އެހެނެއްކަމަކު، ހިޖުރައިގެ މާނައަކީ، اللهُ سُبحَانَهُ وَتَعَالَىގެ މަގުގައި ޖިހާދުކުރުމާއި، ހުރިހައި ކަމެއްގައި ވެސް، ހެޔޮ ނިޔަތް އޮތުމާއި ހެޔޮ ކަންތައްތައްކުރުމަށް ގަސްތުކުރުމެވެ. އަދި ތިޔަބައިމީހުންނަށް ޖިހާދަށް ނުކުތުމަށް ގޮވައިލެވިއްޖެ ނަމަ، ފަހެ ތިޔަބައިމީހުން ޖިހާދަށް ނުކުންނާށެވެ!“\nފަހެ ހަމަކަށަވަރުން، މި ޙަދީޘުން ދޭހަވާ ގޮތުގައި، މައްކާ ދޫކޮށް މަދީނާއަށް ހިޖުރަކުރުން ހުއްޓުނު ކަމުގައި ވިއަސް، ހިޖުރަކުރުމުން ލިބޭ ފަދަ މަތިވެރި ދަރަޖަ ލިބެނިވި ކަންތައްތަކެއް، މައްކާ ފަތަޙަވުމަށް ފަހުގައި ވެސް، މުސްލިމުންނަށް ޓަކައި ވެއެވެ. އެއީ، اللهُ سُبحَانَهُ وَتَعَالَىގެ މަގުގައި ހެޔޮ ނިޔަތުގައި ޖިހާދުކުރުމެވެ. އެހެންކަމުން، އިސްލާމީ ވެރިކަމުގެ ފަރާތުން، ޖިހާދަށް ނުކުތުމަށް ގޮވައިލެވިއްޖެ ނަމަ، ޖިހާދަށް ނުކުތުމަށް، މި ޙަދީޘުގައި މުސްލިމުންނަށް އަމުރުކުރެއްވުނެވެ.\nއަދި އެހެން ޙަދީޘެއްގައި ވެއެވެ. «مَنْ سَأَلَ اللَّهَ الشَّهَادَةَ بِصِدْقٍ بَلَّغَهُ اللَّهُ مَنَازِلَ الشُّهَدَاءِ وَإِنْ مَاتَ عَلَى فِرَاشِهِ»[146] މާނައީ: ”މީހަކު ހެޔޮ ހިތުން، ޝަހީދެއްގެ ދަރަޖަދެއްވުމަށް އެދި، اللهُ سُبحَانَهُ وَتَعَالَىގެ ޙަޟްރަތުގައި ދަންނަވައިފި ނަމަ، ދަންނާށެވެ! ފަހެ، އޭނާ މަރުވީ އޭނާގެ ތަންމަތީގައި އޮވެގެން ކަމުގައި ވިއަސް، اللهُ سُبحَانَهُ وَتَعَالَى، އޭނާއަށް ޝަހީދެއްގެ ދަރަޖަ ދެއްވާހުއްޓެވެ.“ ފަހެ، މި ހުރީ ހެޔޮ ނިޔަތް އޮތުމާ އެކު، ހެޔޮ ކަންތައްތައް ކުރުމަށް ގަސްތުކޮށް، އެ ކަމަށް އެދި ދެންނެވުމުން ލިބޭ މަތިވެރި ދަރަޖައެވެ.\nދަންނާށެވެ! ހިޖުރަނުކޮށް މައްކާގައި ތިބި މުސްލިމުންގެ ތެރެއިން މީހަކު، ވަރަށް ބަލިޙާލުގައި ވަނިކޮށް، (إِنَّ الَّذِينَ تَوَفَّاهُمُ الْمَلَائِكَةُ ظَالِمِي أَنْفُسِهِمْ...) މި އާޔަތް ބާވައިލެއްވުނު ޚަބަރުލިބުމުން ބުނިކަމުގައި ވެއެވެ. ”ތިމަންނާއީ މަގުދަންނަ އާރުކާޓީއަކީމެވެ. އަދި ހަމަ އެހެންމެ، އަތްމަތި ތަނަވަސް ފައިސާވެރިއަކީމެވެ. اللهُ ގަންދީ ބުނަމެވެ. ހިޖުރަނުކޮށް ހުންނާނޭ އެއްވެސް ޢުޛުރެއް، މިހާރު ތިމަންނާއަކަށް ނެތެވެ. ވީއިރު، އެއްޗަކަށް ލައި އުފުލައިގެން ނަމަވެސް، މަދީނާއަށް ތިމަން ގެންދާށެވެ!“\nދެން އޭނާގެ ދަރީން، އޭނާ ގޮވައިގެން މަދީނާއަށްދިޔަ މަގުމަތީގައި ތަންޢީމާ ހަމަޔަށް ދެވުނު ތަނާ އޭނާ މަރުވެއްޖެއެވެ. ދެން، އެ ޚަބަރު އަޞްޙާބުންނަށް ލިބިވަޑައިގަތުމުން ވިދާޅުވި ކަމުގައި ވެއެވެ. ”މިހައިތަނަށް އޭނާއަށް އާދެވުނު ނަމަ، ހިޖުރަކުރުމުން ލިބޭ ފުރިހަމަ ދަރުމަ އޭނާއަށް ލިބުނީހެވެ.“\nދެން، އޭނާގެ ދަރީން، ކައު އިތުރު ރަސޫލާގެ އަރިހަށް ގޮސް، އެ ވާހަކަ ދެންނެވުމުން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ. އަދި ބައެއް މުފައްސިރުންގެ ރައުޔުގައި އެ މީހަކީ، ضَمْرَةُ بْن جُنْدُب رَحِمَهُمَا اللَّهُއެވެ.[147] ","[144] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[145] صَحِيحُ الَجْامِعِ لِلِإْمَامِ الْبُخَارِي وَصَحِيحُ الِإْمَامِ مُسْلِمٍ\n[146] صَحِيحُ الِإْمَامِ مُسْلِمٍ\n[147] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(101) އޭ މުއުމިނުންނޭވެ! اللهُ سُبحَانَهُ وَتَعَالَىގެ ބިމުގައި ތިޔަބައިމީހުން ދަތުރުފަތުރުކޮށް އުޅޭއިރު، ތިޔަބައިމީހުން ނަމާދުކުރާން ތިއްބައި، ކާފިރުންގެ ފަރާތުން ތިޔަބައިމީހުންގެ މައްޗަށް، ޢުދުވާނީ ޙަމަލާއެއް އަތުވެދާނޭ ކަމުގެ ބިރު ތިޔަބައިމީހުންގެ ހިތަށް ވަދެއްޖެ ނަމަ، ހަތަރު ރަކުޢަތް ނަމާދުގައި ދެ ރަކުޢަތްކޮށް، ނަމާދު ޤަޞްރުކުރުމަކުން ތިޔަބައިމީހުންގެ މައްޗަކަށް، އެއްވެސް ކުށެއް އަދި ފާފައެއް ވިއަސް ނެތެވެ. އެހެނީ، އިސްލާމް ދީނުގެ ކުރީކޮޅުގައި މުސްލިމުންކުރި ގިނަ ދަތުރުތަކަކީ، ބިރުވެރިކަމުން ފުރިގެންވާ ދަތުރުތަކެކެވެ. ހަމަކަށަވަރުން، ފައުޅުވެ ބަޔާންވެގެންވާ ގޮތުގައި، ކާފިރުން ވަނީ ތިޔަބައިމީހުންގެ ޢަދުއްވުން ކަމުގައެވެ. ވީމާ، ކާފިރުންގެ ނުބައިކަމުން އަބަދުވެސް މުސްލިމުން ރައްކައުތެރިވެ ތިބޭހުށިކަމެވެ![148]\nދަންނާށެވެ! ބިރުވެރިކަމެއް ނެތި އަމާކަން ލިބިގެންވާ ޙާލުގައި ވެސް، ދަތުރުވެރިޔާގެ ނަމާދު ޤަޞްރުކުރުމަކީ، އިސްލާމީ ޝަރީޢަތުގެ ލުއިފަސޭހަކަމުގެ ތެރޭގައި ހިމެނޭ ކަމެކެވެ. އެ ކަން رَسُولُ اللهُ ﷺގެ ސުންނަތުން ރަނގަޅަށް ސާބިތުވެއެވެ. އަދި ޤަޞްރުކުރެވޭނީ ހަމައެކަނި ހަތަރު ރަކުޢަތް ނަމާދެވެ.[149] ","[148] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[149] تَفْسِيرُ الْبَيَانِ لِلشَّيْخِ مَحُمَّدِ جَمِيل دِيدِي"],["(102) އޭ ރަސޫލާއެވެ! މުއުމިނު މުޖާހިދުންނާ އެކު ހަނގުރާމައިގެ މައިދާނުގައި އިބަ ރަސޫލާ ހުންނަވަނިކޮށް، ނަމާދު ވަގުތު އައިސް ޖެހުމުން އެބައިމީހުންނައިގެން ނަމާދުކުރައްވާއިރު، މުޖާހިދުން ދެ ބަޔަކަށް ބައްސަވައި، އެބައިމީހުންގެ ތެރެއިން އެއް ބަޔަކު ހަތިޔާރު އަޅައިގެންތިބެ، އިބަ ރަސޫލާއާ އެކު ނަމާދުކުރާން ފަށާހުށިކަމެވެ! ދެން ތިބި މުޖާހިދުން ތިބޭހުށީ، ޢަދުއްވުންގެ ފަރާތުން ހަމަލާއެއް އަތުވެދާނޭ ކަމަށް ބަލަބަލައި އެކަމުގެ އިންތިޒާރުގައި، ހަތިޔާރު އަޅައިގެން، ނަމާދުގައި ބައިވެރިނުވެއެވެ.\nއަދި ޤަޞްރުކުރެވޭ ކޮންމެ ނަމާދެއް ކުރެއްވުމަށް، އިބަ ރަސޫލާ ފައްޓަވާއިރު ވެސް، އިބަ ރަސޫލާއާ އެކު ނަމާދުގައި ބައިވެރިވާ މުޖާހިދުން، އިބަ ރަސޫލާގެ ފަހަތްޕުޅުގައި އިޤްތިދާވެގެންތިބެ ފުރަތަމަ ރަކުޢަތްކޮށް ނިމުމުން، އިމާމާއާ ވަކިވުމަށް ނިޔަތްގަތުމަށް ފަހު ތެދުވެ، ދެވަނަ ރަކުޢަތް ފުރިހަމަކޮށް، ފަހު އައްތަޙިއްޔާތު ކިޔައި ސަލާމްދީ ނަމާދު ނިންމައިލުމަށްފަހު، ކުރީން ފާރައަށް ތިބި މީހުން، ތިބި ތަނަށް ގޮސް ފާރައަށް ތިބޭނީއެވެ.\nދެން އެއަށްފަހު، ނަމާދުގައި ބައިވެރިނުވެ ފާރައަށް ތިބި މުޖާހިދުން އައިސް، ދެވަނަ ރަކުޢަތުގައި، ރަސޫލާ ހުންނަވަނިކޮށް، ރަސޫލާގެ ފަހަތްޕުޅުގައި އިޤްތިދާވެގެންތިބެ، ރަސޫލާއާ އެކު އެބައިމީހުން ފުރަތަމަ ރަކުޢަތްކޮށް، ރަސޫލާ ސަލާމްދެއްވުމުން ތެދުވެ، އެބައިމީހުން ދެވަނަ ރަކުޢަތްކޮށް، ފަހު އައްތަޙިއްޔާތުކިޔައި ސަލާމްދޭނީއެވެ.\nދަންނާށެވެ! ނަމާދުގައި ވިއަސް އަދި ނަމާދުން ބޭރުގައި ވިއަސް، ހަނގުރާމައިގެ ވަގުތުގައި މުސްލިމު މުޖާހިދުން އަބަދުމެ ތިބެންވާނީ ޢަދުއްވުންނާމެދު ރައްކައުތެރިވެ، ހަތިޔާރުއަޅައިގެން ހުސިޔާރުގައެވެ. އެހެނީ، اللهُ سُبحَانَهُ وَتَعَالَىގެ އެއްކައުވަންތަކަމަށް އިންކާރުކޮށް ކާފިރުވި މީހުން އެދެނީ، ތިޔަބައިމީހުންގެ ހަތިޔާރުތަކާއި ސާމާނުތަކާމެދު ތިޔަބައިމީހުން ނުވިސްނައި ތިއްބައި، އެކީ އެއްފަހަރާ ތިޔަބައިމީހުންނާ ޙަމަލާދީ، ތިޔަބައިމީހުންގެ ވަސް ވެސް ދުނިޔެއިން ފުހެލުމަށެވެ.\nއަދި ވާރޭ ވެހުމުގެ ސަބަބުން، ތިޔަބައިމީހުންނަށް ދަތިކަމެއް މެދުވެރިވެފައިވާ ޙާލު، ނުވަތަ ބަލި ޙާލުގައި ތިބެގެން ތިޔަބައިމީހުން ނަމާދުކުރަނީ ނަމަ، ހަތިޔާރުނޭޅި ކަމުގައި ވިއަސް، ޢަދުއްވުންނާމެދު ވެވުނު މިންވަރަކުން ތިޔަބައިމީހުން ހުސިޔާރުވެ ތިބެނީ ނަމަ، ތިޔަބައިމީހުންގެ މައްޗަކަށް ކުށެއް އަދި ފާފައެއް ވިއަސް ނެތެވެ. ހަމަކަށަވަރުން، اللهُ سُبحَانَهُ وَتَعَالَىގެ ދީނަށް އިންކާރުކުރާ ކާފިރުންނަށް އިހާނާތްތެރިކަންދީ ނިކަމެތިކުރަނިވި ޢަޛާބު، އެބައިމީހުންނަށް ޓަކައި، އެ إِلٰهُ ތައްޔާރުކުރައްވައިފައި ވެއެވެ.[150] \nދަންނާށެވެ! ހަނގުރާމައިގެ ބިރުވެރިކަމުގެ ވަގުތުގައި ފަރްޟު ނަމާދު ކުރާނޭގޮތް ޖުމުލަ ގޮތެއްގައި އަންގަވައި، އެ ފަދަ ޙާލަތުގައި ހަތަރު ރަކްޢަތް ނަމާދު ދެ ރަކްޢަތަށް ކުރުކުރުމުގައި މުސްލިމުންގެ މައްޗަށް ކުށެއް އަދި ފާފައެއް ވެސް ނުވާ ކަން، އިސްވެދިޔަ އާޔަތުގައި، اللهُ سُبحَانَهُ وَتَعَالَى ބަޔާންކުރައްވައިފައި ވެއެވެ. އެއަށްފަހު، މި އާޔަތުގައި އަންގަވައިފައި މި ވަނީ، ހަނގުރާމައިގެ ވަގުތު ފަރްޟު ނަމާދު އަދާކުރާނޭ ގޮތުގެ ތަފްޞީލެވެ.\nއެ ގޮތަކީ، ކައު އިތުރު ރަސޫލާ ނަމާދުފުޅަށް ތެދުވެވަޑައިގެން، ޤަމަތްދެއްވައި، ނަމާދަށް ގޮވައިލެއްވުމުން، ލަޝްކަރު ދެ ބަޔަށް ބައިވެ، އޭގެ ތެރެއިން އެއް ބަޔަކު، ހަތިޔާރުތައް ހިފައިގެންތިބެ ރަސޫލާގެ އަރިހުގައި ނަމާދަށް ހަށަންބަނުމެވެ.\nއެއީ، ދުޝްމަނުންގެ ފަރާތުން ކުއްލި ޙަމަލާއެއް އަތުވެދާނޭ ކަމަށް ބަލަބަލައި، ތައްޔާރަށް ތިބުމުގެ ގޮތުންނެވެ. އަދި އެބައިމީހުން ޤިޔާމުގައި ތިބޭއިރު ވެސް އަދި ސަޖިދަކުރާއިރު ވެސް، ނަމާދުގައި ބައިވެރިނުވެ ތިބި މީހުން ތިބޭނީ ދުޝްމަނުންނާމެދު ސަމާލުވެ، ނަމާދަށްތިބި މީހުންގެ ފަހަތުގައި ފާރައަށެވެ.\nދެން، ދެވަނަ ސަޖިދައިން ނިމިވަޑައިގެން، ދެވަނަ ރަކުޢަތަށް ރަސޫލާ ތެދުވެވަޑައިގަތުމުން، ރަސޫލާގެ އަރިހުގައި ފުރަތަމަ ރަކުޢަތުގައި ބައިވެރިވި މީހުން، ރަސޫލާއާ ވަކިވެ، އެބައިމީހުންގެ ދެވަނަ ރަކުޢަތް ފުރިހަމަކުރުމަށް ފަހު، އައްތަޙިއްޔާތުކިޔައި ސަލާމް ދިނުމަށް ފަހު ދާނީ، ދުޝްމަނުންނާމެދު ސަމާލުވެ، ނަމާދަށްތިބޭ މީހުންގެ ފަހަތުގައި ފާރައަށް ތިބުމަށެވެ. ދެން، އެބައިމީހުން ފާރައަށް ދިޔުމުން، ނަމާދުގައި ބައިވެރިނުވެ، ކުރީން ފާރައަށްތިބި މީހުން އައިސް، ދެވަނަ ރަކްޢަތުގެ ޤިޔާމުގައި ރަސޫލާއާ އިޤްތިދާވާނީއެވެ.\nދެން، ދެވަނަ ރަކްޢަތް ނިންމަވައިފައި ރަސޫލާ އައްތަޙީއްޔާތަށް އިށީނދެވަޑައިގަތުމުން، ފަހުން އައި މީހުން ތެދުވެ، އެބައިމީހުންގެ ދެވަނަ ރަކްޢަތް ފުރިހަމަކޮށް، އައްތަޙިއްޔާތުކިޔައި، ރަސޫލާގެ އަރިހުގައި ސަލާމްދޭނީއެވެ.[151] \nމި ގޮތަށް ނަމާދުކުރުމުން، ރަސޫލާގެ އަރިހުގައި އެއް ބަޔަކަށް ލިބޭނީ ހަށަންބަން ތަކްބީރެވެ. އަނެއް ބަޔަކަށް ލިބޭނީ ސަލާމްދިނުމެވެ. ހަނގުރާމައިގެ ޙާލަތުގައި މި ގޮތަށް ކުރެވޭ ނަމާދުގައި، އިމާމު މީހާގެ ދެވަނަ ރަކްޢަތުގެ ޤިޔާމާއި، ފަހު އައްތަޙިއްޔާތު ދިގުކުރާން ޖެހޭނެއެވެ.\nއަދި ހަނގުރާމައިގެ ތެރޭގައި، ބިރުވެރިކަމުގެ ވަގުތު ފަރްޟު ނަމާދު ކުރުކޮށް ކުރާއިރު، ވާރޭވެހުން ފަދަ ގޮތެއް މެދުވެރިވެއްޖެ ނަމަ، ނުވަތަ ޞިއްޙީ ޢުޛުރެއްގެ ދިމާވުމުގެ ސަބަބުން، ހަތިޔާރުތައް ހިފައިގެން ތިބޭން އުނދަގޫވެއްޖެ ނަމަ، އެ ފަދަ ޙާލަތުގައި ހަތިޔާރުތަކުގައި ނުހިފައި، ކައިރީގައި ބަހައްޓައިގެން ތިބުމަކީ ކުށެއް އަދި ފާފައެއް ވިއަސް އޮތް ކަމެއް ނޫނެވެ. ނަމަވެސް، އެއީ، ދުޝްމަނުންގެ ފަރާތުން ކުއްލި ޙަމަލާއެއް ދީފާނޭ ކަމާމެދު ސަމާލުވެ، ރައްކައުތެރިވެ ތިބުމާ އެކުގައެވެ.\nގިނަ ޢިލްމުވެރީންގެ ނަޒަރުގައި، ހަނގުރާމައިގެ ތެރޭގައި، ބިރުވެރިކަމުގެ ވަގުތު މަޣުރިބު ނަމާދުކުރާއިރު، އެއް ބަޔަކާ އެކު ފުރަތަމަ ދެ ރަކުޢަތް ކުރާނީއެވެ. އަނެއް ބަޔަކާ އެކު، ފަހު ރަކުޢަތްކުރާނީއެވެ. މިއީ، الْإِمَامُ أَبُو حَنِيفَةއާއި، الْإِمَامُ مَالِكُގެ ރައުޔެވެ. الْإِمَامُ الشَّافِعِيގެ ރައުޔުގައި، އެއް ބަޔަކާ އެކު ފުރަތަމަ ރަކުޢަތްކުރާނީއެވެ. އަނެއް ބަޔަކާ އެކު، ދެން އޮތް ދެ ރަކުޢަތް ކުރާނީއެވެ.\nމިއީ، ޞިއްފީނު ހަނގުރާމައިގެ ރޭ، عَلِيُّ بْن أَبِي طَالِب رَحِمَهُمَا اللَّهُ މަޣުރިބު ނަމާދުކުރެއްވި ގޮތެވެ.[152] \nއަދި ދަންނާށެވެ! ހަނގުރާމައިގައި ގައިގޯޅިވެގެން އުޅޭ ވަގުތު، ފަރްޟު ނަމާދުގެ ވަގުތު ޖެހުމުން، އެ މީހަކަށް ކުރެވުނު ގޮތަކަށް ނަމާދުކުރާނީއެވެ. އެއީ، ސަވާރުވެގެންނާއި ސަވާރުނުވެ، ޤިބްލައަށް ކުރިމަތިލައިގެންނާއި ޤިބްލައަށް ކުރިމަތިނުލައެވެ.[153] \nބަލިޙާލުގައި ނަމާދުކުރާނޭ ގޮތް\nބަލި މީހާގެ މައްޗަށް ވާޖިބުވެގެންވަނީ، ކޮންމެ ނަމާދެއް ވެސް އެ ނަމާދެއްގެ ވަގުތުގައި ކުރުމެވެ. އަދި އޭނާއަށް ކުޅަދާނަވީ މިންވަރަކުން ނަމާދުގެ ރުކުންތަކާއި ވާޖިބުތައް ފުރިހަމަކުރެވޭތޯ ބެލުމެވެ. ފަހެ، ކޮންމެ ނަމާދެއްމެ، އެ ނަމާދެއްގެ ވަގުތުގައި ކުރުމަށް ދަތިވެއްޖެ ނަމަ، އޭނާގެ މައްޗަށް އޮތީ މެންދުރު ނަމާދާއި ޢަޞްރު ނަމާދު އަދި މަޣުރިބު ނަމާދާއި ޢިޝާ ނަމާދު އިސްކޮށް ނުވަތަ ފަސްކޮށް ޖަމްޢުކުރުމެވެ. އިސްކޮށް ޖަމްޢުކުރުމަކީ، މެންދުރު ނަމާދާއި ޢަޞްރު ނަމާދު، މެންދެރު ނަމާދުގެ ވަޤުތުގައި ކުރުމެވެ.\nއަދި މަޣުރިބު ނަމާދާއި ޢިޝާ ނަމާދު، މަޣްރިބު ނަމާދުގެ ވަގުތުގައި ކުރުމެވެ. ފަސްކޮށް ޖަމްޢުކުރުމަކީ، މެންދުރު ނަމާދާއި ޢަޞްރު ނަމާދު، ޢަޞްރު ނަމާދުގެ ވަގުތުގައި ކުރުމެވެ. އަދި މަޣުރިބު ނަމާދާއި ޢިޝާ ނަމާދު، ޢިޝާ ނަމާދުގެ ވަގުތުގައި ކުރުމެވެ. މި ދެ ގޮތުންކުރެ، އެ މީހަކަށް ފަސޭހަ ގޮތަކަށް އެ މީހަކު ނަމާދުކުރާނީއެވެ. އަދި ފަތިސް ނަމާދުކުރާން ޖެހޭނީ، ހަމަ އެ ނަމާދުގެ ވަގުތުގައެވެ.\nވީމާ، ފަތިސް ނަމާދު އެއްވެސް ނަމާދަކާ އެއްކޮށް ޖަމްޢުނުކުރެވޭނެއެވެ. އަދި ހަމަ އެހެންމެ، ބަލިމީހުންނަކަށް، އެއްވެސް ނަމާދެއް ޤަޞްރެއް ނުކުރެވޭނެއެވެ.ނަމަވެސް، ބަލި މީހަކު އޭނާގެ ރަށް ނޫން އެހެން ރަށަކަށް ބޭސްފަރުވާޔަކަށް ގޮސް އުޅޭ ނަމަ، މެންދުރު ނަމާދާއި، ޢަޞްރު ނަމާދާއި، ޢިޝާ ނަމާދު ޤަޞްރުކުރެވޭނެއެވެ. އަދި ހަމަ އެހެންމެ، މެންދުރު ނަމާދާއި ޢަޞްރު ނަމާދު އަދި މަޣުރިބު ނަމާދާއި ޢިޝާ ނަމާދު އިސްކޮށް ނުވަތަ ފަސްކޮށް ޖަމްޢުކުރެވޭނެއެވެ. އެއީ، އޭނާގެ ދަތުރުގެ މުއްދަތު ދިގުވި ކަމުގައި ވިއަސް ނުވަތަ ކުރުވި ކަމުގައި ވިއަސް މެއެވެ.\nވާރޭ ވެހުމުގެ ސަބަބުން ނަމާދު ޖަމްޢުކުރުން\nރަށުގައި ޤާއިމުވެ ތިބޭއިރު، ބޯކޮށް ވާރޭވެހުމުގެ ސަބަބުން، މިސްކިތަށް ގޮސްއައިސްވުން ދަތިވާ ފަދަ ގޮތެއް ދިމާވެއްޖެ ނަމަ، ނުވަތަ މަގުތަކުގައި ކިސަޑުހެދި މިސްކިތަށް ގޮސް އައިސްވުން ދަތިވާ ނަމަ، މެންދުރު ނަމާދާއި ޢަޞްރު ނަމާދު އަދި މަޣުރިބު ނަމާދާއި ޢިޝާ ނަމާދު އިސްކޮށް ޖަމްޢުކުރެވޭނެއެވެ.[154] މިއީ، އަޞްޙާބުންނާއި ތާބިޢީންގެ ޒަމާނުގައި މަދީނާގައި ޢަމަލުކުރެވެމުންދިޔަ ގޮތެވެ. ނަމަވެސް، އެ ޙާލަތުގައި ނަމާދު ޤަޞްރެއް ނުކުރެވޭނެއެވެ.","[150] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[151] مُوَطَّأُ الِإْمَامِ مَالِك وَمُسْنَدُ الِإْمَامِ الشَّافِعِي\n[152] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي\n[153] مُسْنَدُ الِإْمَامِ الشَّافِعِي\n[154] مُسْنَدُ الِإْمَامِ الشَّافِعِي"],["(103) އޭ މުސްލިމުންނޭވެ! ދެންފަހެ، ތިޔަބައިމީހުން ޚައުފު ނަމާދުކޮށް ނިމިއްޖެ ނަމަ، ކޮޅަށްތިބެގެންނާއި، އިށީނދެތިބެގެންނާއި، އޮށޯވެތިބެގެން، اللهُ سُبحَانَهُ وَتَعَالَى ހަނދުމަކޮށް ޛިކުރުކުރުންމަތީ ތިޔަބައިމީހުން ދެމިތިބޭހުށިކަމެވެ!\nއަދި ހަނގުރާމައިގެ ބިރުވެރިކަންފިލައި އަމާންކަން ލިބިއްޖެ ނަމަ، ނުވަތަ ދަތުރުނިމިއްޖެ ނަމަ، ތިޔަބައިމީހުންނަށް އަމުރުކުރެއްވިފައިވާ ގޮތަށް، ޤަޞްރުކުރުމެއް ނެތި ނަމާދު ފުރިހަމައަށް އަދާކުރާހުށިކަމެވެ! އަދި ނަމާދު އަދާކުރުމަށް ދީނުގައި ކަނޑައަޅުއްވައިފައިވާ ވަގުތުތަކުގައި ނަމާދު އަދާކުރުމާމެދު ތިޔަބައިމީހުން ފަރުވާކުޑަނުކުރާހުށިކަމެވެ! އެހެނީ ހަމަކަށަވަރުން، ފަރްޟު ފަސް ނަމާދަކީ، ތަކްލީފު ލިބިގެންވާ ކޮންމެ މުއުމިނު އަންހެނަކާއި ފިރިހެނަކުމެ، އިސްލާމް ދީނުގައި ކަނޑައެޅިފައިވާ ގޮތުގެ މަތީން އެ ނަމާދެއްގެ ވަގުތުގައި އަދާކުރާންޖެހޭ ޢައިނިއްޔަ ފަރްޟެކެވެ.[155] \nދަންނާށެވެ! މި އާޔަތުގައި، އެންމެހައި މުސްލިމުންނަށް، اللهُ سُبحَانَهُ وَتَعَالَى އަންގަވައިފައި މި ވަނީ، ހަނގުރާމައިގެ ވަގުތު ޚައުފު ނަމާދަށް ފަހުގައި ވެސް، اللهُ سُبحَانَهُ وَتَعَالَىގެ ނިޢުމަތްތައް ހަނދުމަކޮށް، ކޮޅަށްތިބެގެންނާއި، އިށީނދެތިބެގެންނާއި، އޮށޯވެތިބެގެން ޛިކްރުކޮށް، ޙަމްދު ތަކްބީރުކިޔައި ދުޢާކޮށްއުޅުމަށެވެ. ކަން މިހެން ހުރިއިރު، ދަތުރުމަތީގައި ނަމާދު ޤަޞްރުކުރުމަށް ފަހުގައި ވިއަސް، އަދި ނަމާދު ޖަމްޢުކުރުމަށް ފަހުގައި ވިއަސް، އަދި ރަށުގައި ޤާއިމުވެ ތިބޭއިރު ވިއަސް، ފަރްޟުނަމާދަށް ފަހު، ދާއިމީ ގޮތެއްގައި، اللهُ سُبحَانَهُ وَتَعَالَىގެ ނިޢުމަތްތައް ހަނދުމަކޮށް، އެ إِلٰهއަށް ޛިކްރުކޮށް، ޙަމްދު ތަކްބީރުކިޔައި ދުޢާކުރުންމަތީ ދެމިތިބޭން ޖެހެއެވެ.\nއަދި ހަމަ އެހެންމެ، މި އާޔަތުގައި އަންގަވައިފައިވާ ގޮތުގައި، ކިތަންމެ ބޮޑު ބިރުވެރިކަމެއް ދިމާވިއަސް އަދި ދަތުރެއްގެ މަތީގައި ވިއަސް، ފަރްޟު ނަމާދު ދޫކޮށްލެވޭނޭ އެއްވެސް ޢުޛްރެއް، ބުއްދި ސަލާމަތުންހުރި އެއްވެސް މުސްލިމަކަށް ނެތެވެ.\nވުމާއެކު، ހަނގުރާމައިގެ ބިރުވެރިކަން ފިލައި އަމާންކަން ލިބިއްޖެ ނަމަ، ނުވަތަ ދަތުރު ނިމިއްޖެ ނަމަ، ޤަޞްރުކުރުމެއް ނެތި، ކޮންމެ ފަރްޟު ނަމާދެއް ވެސް، އެ ނަމާދެއްގެ ވަގުތުގައި، ނަމާދުގެ ޝަރްޠުތަކާއި ރުކުންތައް ފުރިހަމަވާ ގޮތަށް އަދާކުރާން ޖެހޭނެއެވެ! އެހެނީ ހަމަކަށަވަރުން، ނަމާދަކީ ދީނުގެ ތަނބެވެ. އަދި ހަމަ އެހެންމެ، ޖަމާޢަތުގައި، ޚައުފު ނަމާދުކުރުމަށް ކުރެއްވި އަމުރުފުޅުން އެނގެނީ، ކިތަންމެ ދަތި ޙާލަތެއް ދިމާވި ކަމުގައި ވިއަސް ޖަމާޢަތުގައި ނަމާދުކުރެވޭތޯ ބަލައި، އެ ކަމަށް މަސައްކަތްކުރާން ޖެހޭނޭ ކަމެވެ.[156] ","[155] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[156] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(104) އޭ މުސްލިމުންނޭވެ! އިސްލާމް ދީނުގެ ޢަދުއްވުން އަތުލައިގަތުމަށް ޓަކައި، އެބައިމީހުންގެ ފަހަތުން ދިޔުމުގައްޔާއި، އެބައިމީހުންނާ ހަނގުރާމަކުރުމުގައި ހިތްވަރުދެރަ، ކަންނެތް ބަޔަކަށް ތިޔަބައިމީހުން ނުވާށެވެ! އަދި ޢަދުއްވުންނާކުރާ ހަނގުރާމައިގެ ސަބަބުން، ތިޔަބައިމީހުންގެ ތެރެއިން ބަޔަކު ޤަތުލުވެ، ޒަޚަމުވެ، އެ ކަމުގެ ވޭން ތިޔަބައިމީހުންނަށް ލިބެނީ ނަމަ ދަންނާށެވެ! ފަހެ، ތިޔަބައިމީހުންގެ ޢަދުއްވުންނަށް ވެސް، ތިޔަބައިމީހުންގެ ފަރާތުން އެ ފަދަ ކަންތައްތައް ދިމާވެ، އެ ކަންކަމުގެ ވޭނާއި އުނދަގޫ އެބައިމީހުންނަށް ލިބޭކަން ކަށަވަރެވެ. ނުވަތަ ތިޔަބައިމީހުންނަށް ލިބޭ ވަރަށްވުރެން ވެސް ބޮޑު ވޭނާއި އުނދަގޫ އެބައިމީހުންނަށް ލިބޭކަން ކަށަވަރެވެ. ކަން މިހެން ހުރިއިރު ވެސް، ތިޔަބައިމީހުންގެ ޢަދުއްވުން ތިޔަބައިމީހުންނާ ހަނގުރާމަކުރުން ހުއްޓައިލައި، އެ ކަން ދޫކޮށެއްނުލައެވެ.\nވީމާ، އެބައިމީހުންގެ ކެތްތެރިކަން ތިޔަބައިމީހުންގެ ކެތްތެރިކަމަށްވުރެން ބޮޑުނުވާހުށިކަމެވެ! އެހެނީ، اللهُ سُبحَانَهُ وَتَعَالَىގެ ޙަޟްރަތުން ތިޔަބައިމީހުން އެދެނީ ކާފިރުން އެދޭ ކަންކަމެއް ނޫނެވެ. ކާފިރުންނާ ކުރެވޭ ހަނގުރާމަތަކުގައި ނަޞްރާއި ފަތަޙަ ލިބި، ޢާޚިރަތުގައި ދަރުމައާއި ޘަވާބުލިބުން، اللهُ سُبحَانَهُ وَتَعَالَىގެ ޙަޟްރަތުން ތިޔަބައިމީހުން އެދެމުއެވެ. ނަމަވެސް، އެ ކަންކަމަކީ، އެ إِلٰهُގެ ޙަޟްރަތުން ކާފިރުން އެދޭ ކަންކަމެއް ނޫނެވެ. އެހެންކަމުން، އިސްލާމް ދީނުގެ ޢަދުއްވުންނާ ހަނގުރާމަކުރުން ތިޔަބައިމީހުންނަށް މާ އައުލާކަން ބޮޑެވެ.\nއަދި ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، އެ إِلٰهُގެ އަޅުތަކުންކުރާ ހުރިހައި ކަމެއްގެ ޙަޤީޤަތް މޮޅަށް ދެނެވޮޑިގެންވާ، ހުރިހައި ކަމެއް ޝަރްޢުކުރައްވައި، ތަދްބީރުކުރައްވައި، މިންވަރުކުރެއްވުމުގައި ޙިކްމަތްވަންތަ إِلٰهُ ކަމުގައެވެ.[157] \nދަންނާށެވެ! ހަނގުރާމައިގެ ވަގުތުގައްޔާއި، ދަތުރުމަތީގައި އުޅޭ ވަގުތުގައްޔާއި، އަމާންކަމާ އެކު ހަމަޖެހިގެން ރަށުގައި ޤާއިމުވެ ތިބޭ ވަގުތުގައި، ނަމާދުކުރާނޭ ގޮތް ބަޔާންކުރެއްވުމަށް ފަހު، މި އާޔަތުގައި މި ވަނީ، އިސްލާމް ދީނުގެ ދުޝްމަނުންނާ ހަނގުރާމަކުރުމަށް ބާރުއަޅުއްވައި، ހިތްވަރުދެއްވައިފައެވެ. އަދި ހިތްވަރުދެރަ ކަންނެތް ބަޔަކު ކަމުގައި ނުވެ، ދެކޮޅުވެރިކަން ފައުޅުކޮށް އުޅޭ ދުޝްމަނުންގެ ފަހަތުން ގޮސް އެބައިމީހުން އަތުލައިގަތުމަށް ވެސް އަންގަވައިފައެވެ![158] \nމި އާޔަތް ބާވައިލެއްވުނީ، އުޙުދު ހަނގުރާމައާ މެދުގައި ކަމަށް ރިވާވެފައި ވެއެވެ.\nއެއީ، އެ ދުވަހު، މުޝްރިކުންގެ ފަހަތުން ނުކުތުމަށް، ކައު އިތުރު ރަސޫލާ މުސްލިމުންނަށް އެންގެވި އެންގެވުމާ ގުޅޭ ގޮތުންނެވެ. އަދި އެ ދުވަހު، ކައު އިތުރު ރަސޫލާގެ އަމުރުފުޅަށް މުސްލިމުން ނުކުތްއިރު، އެބައިމީހުންނަށް ވަނީ، ވަރަށް ބޮޑަށް ހާނިއްކަލިބި، ތަންތަން ހަލާކުވެ ޒަޚަމްވެފައެވެ. އަދި އެ ކަމުގެ ސަބަބުން، އެބައިމީހުން ތިބީ ނުހަނު ބޮޑު ވޭނުގައެވެ. ނަމަވެސް، އުޙުދު ހަނގުރާމައިގައި ބައިވެރިވި މީހަކު މެނުވީ، ރަސޫލާގެ އަރިހުގައި އެ ދުވަހު ނުނިކުތުމަށް ވެސް އެންގެވިއެވެ.[159] ","[157] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[158] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي\n[159] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(105) އޭ ރަސޫލާއެވެ! އިބަ ރަސޫލާއަށް، اللهُ سُبحَانَهُ وَتَعَالَى ބާވައިލެއްވި ވަޙީއާ އެއްގޮތަށް، ޢަދުލުވެރިކަމާ އެކު މީސްތަކުންގެ މެދުގައި ޙުކުމްކުރައްވައި ނިޔާކުރެއްވުމަށް ޓަކައި، އިބަ ރަސޫލާއަށް، ތިމަން إِلٰهُ ޤުރްއާން ބާވައިލެއްވީ ޙައްޤު ގޮތުގައި ކަން ކަށަވަރެވެ. އަދި ޙައްޤު ވަންހަނާކޮށް ސިއްރުކޮށް، އަމާނާތަށް ޚިޔާނާތްތެރިވެ، ތިމާމެންގެ އަމިއްލަ ނަފްސަށް ގެއްލުންދޭ މީހުން އިބަ ރަސޫލާގެ އަރިހުގައި ދައްކާ ޙަޤީޤަތާ ޚިލާފު ވާހަކަތައް ދިފާޢުކުރެއްވުމަށް މަސައްކަތްކުރައްވާ ރަސޫލަކު ކަމުގައި، އިބަ ރަސޫލާ ވެވަޑައިނުގަންނަވާށެވެ![160]\nމި އާޔަތް ބާވައިލެއްވުނީ أُبَيْرِقُގެ ތިން ދަރީން، بِشْرއާއި، بَشِيرއާއި، مُبَشِّرއާ އަދި އެބައިމީހުންގެ ބޮޑުބޭބެގެ ދަރި أُسَيْرُ بْنُ عُرْوَةއާއި، މި ހަތަރު މީހުންކުރި ވައްކަމަކާމެދުގައެވެ.\nނުވަތަ أُبَيْرِقُގެ ދަރީންގެ ތެރެއިން بَشِير ކުރި ވައްކަމަކާ މެދުގައި ކަމަށް ރިވާވެފައި ވެއެވެ. އެ ވައްކަމުގައި، أُبَيْرِقُގެ ތިން ދަރީންކަމުގައިވާ، بِشْرއާއި، بَشِيرއާއި، مُبَشِّرއާ އަދި އެބައިމީހުންގެ ބޮޑުބޭބެގެ ދަރި أُسَيْرُ بْنُ عُرْوَةއާއި، މި ހަތަރު މީހުން ރޭގަނޑުގެ ވަގުތެއްގައި ގޮސް، رِفَاعَةَ بْن زَيْدގެ ކޮޓަރިއެއްގެ ފާރުކޮނެގެން ވަދެ، އެ ތާނގައިހުރި އޭނާގެ ހަތިޔާރުތަކަކާއި ކާބޯތަކެތި ވަގަށް ނެގިކަމުގައި ވެއެވެ. އަދި ބައެއް ރިވާޔަތްތަކުގައިވާ ގޮތުން، އެ ވައްކަމެއް ކުޅައީ، أُبَيْرِقُގެ ދަރީންގެ ތެރެއިން بَشِيرއެވެ. އޭނާގެ ދެވަނަ ނަމަކީ، أَبُو طُعْمَةއެވެ. އަދި އެރޭ، އޭނާ ވަގަށް ނެގީ، ގޮދަން ފުށް ބަސްތާއަކާއި، އޭގެ ތެރޭގައި އޮތް ދަގަނޑު ދަހަނާއެކެވެ. އަދި އެ ބަސްތާ، ވަގަށް ނަގައިގެން އޭނާ ދިޔައިރު، އޭނާގެ ގެއަށް ދެވެންދެން ވެސް، އޭގައިހުރި ލޯވަޅަކުން މަގު މައްޗަށް ފުށް އެޅެމުން ދިޔައެވެ.\nދެން، އެ ކަން އެނގުމުން، އެ ތަކެތީގެ ވެރި، رِفَاعَةَ بْن زَيْدއަށް ބޮޑުބޭބެ ކިޔާ މީހަކު ކަމުގައިވި قَتَادَةَ بْن النُّعْمَانِ، ކައު އިތުރު ރަސޫލާގެ އަރިހަށް ގޮސް އެ ކަމުގެ ޝަކްވާ ދެންނެވިއެވެ. އަދި ހަމަ އެ ވަގުތު، أُبَيْرِقُގެ ދަރީންގެ ބޮޑުބޭބެގެ ދަރި أُسَيْرُ بْنُ عُرْوَة ވެސް، ކައު އިތުރު ރަސޫލާގެ އަރިހަށް ޙާޟިރުވެ ދެންނެވިއެވެ. އޭ اللهُގެ ރަސޫލާއެވެ! ހަމަކަށަވަރުން، އެއްވެސް ހެއްކަކާ ނުލައި، މި ތިބަ رِفَاعَةއާއި، قَتَادَةއާއި، މި ދެ މީހުން އެ އުޅެނީ އެއްވެސް ކުށެއް ނެތް، ދީންވެރި ޞާލިޙު ބަޔެއްގެ ބޮލުގައި ވައްކަމުގެ ތުހުމަތު އަޅުވައިގެންނެވެ. މިފަދަ ވާހަކަދައްކައިގެން، رِفَاعَةއާއި، قَتَادَއާމެދު، ކައު އިތުރު ރަސޫލާގެ ހިތްޕުޅުގައި ނުރުހުންތެރިކަމެއް އުފެދިއްޖައުމަށް ދާނދެން، أُبَيْرِقُގެ ދަރީންގެ ދިފާޢުގައި އެބައިމީހުންގެ ބޮޑު ބޭބެގެ ދަރި أُسَيْرُ بْنُ عُرْوَة ވާހަކަދައްކައި ޖަދަލުކުރަމުން ދިޔައެވެ.\nދެން، އެ ކަމާ ގުޅޭ ގޮތުން މި އާޔަތް ބާވައިލެއްވުނު ކަމުގައި ރިވާވެގެންވެއެވެ.[161] ","[160] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[161] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(106) އޭ ރަސޫލާއެވެ! އިބަ ރަސޫލާއަށް ކުރެއްވޭ ކުށްތައް ޢަފޫކުރައްވައި ފާފަ ފުއްސަވައިދެއްވުމަށް އެދިވަޑައިގެން، اللهُ سُبحَانَهُ وَتَعَالَىގެ ޙަޟްރަތުގައި އަބަދުމެ ދަންނަވާށެވެ!\nހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަ ގިނަގިނައިން ފުއްސަވާ، އެބައިމީހުންގެ މައްޗަށް ނުހަނު، އޯގާވަންތަ ރަޙީމުވަންތަ إِلٰهُ ކަމުގައެވެ.[162] އެހެންކަމުން، އެ إِلٰهُގެ އަޅުތަކުންނަށް އަދާ ނުކުރެވޭ ފަދަ އެއްވެސް ކަމެއް އެބައިމީހުންގެ މައްޗަށް ވާޖިބުކުރައްވައި އެ ފަދަ ކަމެއް ކުރުމުގެ ތަކްލީފު، އެބައިމީހުންނަކަށް، އެ إِلٰهُ ނުޖައްސަވަތެވެ.\nދަންނާށެވެ! މި އާޔަތުގައި މި ވަނީ، أُبَيْرِقُގެ ދަރީންނާއި، އެބައިމީހުންގެ ބޮޑުބޭބެގެ ދަރި، أُسَيْرُ بْنُ عُرْوَةގެ ބަސް ޤަބޫލުކުރައްވައި، زَيْدُ بْن السَّمِينގެ މައްޗަށް ވައްކަމުގެ ޢުޤޫބާތް ހިންގަވަން، ކައު އިތުރު ރަސޫލާގެ ހިތްޕުޅަށް އެރިކަމަށް ޓަކައި، އިސްތިޣްފާރުކުރެއްވުމަށް އަންގަވައި ކުރެއްވި އަމުރުފުޅެވެ. އެއީ، އުންމަތުގެ މީހުންނާ އަޅައިބަލާއިރު، އެ ކަމަކީ ކުށެއް ކަމުގައި ނުވިއަސް، ރަސޫލާއަށް ނިސްބަތްކުރާއިރު، އެ ކަން ކުށަކަށް ވުން ގާތްކަމަށް ޓަކައެވެ.[163] ","[162] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[163] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(107) އޭ ރަސޫލާއެވެ! ބަޔަކު މީހުން، اللهُ سُبحَانَهُ وَتَعَالَىއަށް އުރެދި ނުކިޔަމަންތެރިވެ، އަމިއްލަ ނަފްސަށް ޚިޔާނާތްތެރިވުމަށް ފަހު، އެ ފަދަ ކަމެއް ނުކުރާކަމުގައި ކިތަންމެވަރަކަށް ބުނިކަމުގައި ވިއަސް، އެބައިމީހުންނަކީ، އެ ފަދަ ކުށްތަކުން ބަރީއަވެގެންވާ ބަޔެއް ކަން، އިބަ ރަސޫލާއަށް އެނގިވަޑައިގަތުމުގެ ކުރީން، އެބައިމީހުންގެ ދިފާޢުގައި ވާހަކަފުޅުދައްކަވާ ރަސޫލަކު ކަމުގައި، އިބަ ރަސޫލާ ވެވަޑައިނުގަންނަވާށެވެ! އެހެނީ ހަމަކަށަވަރުން، ދޮގުވެރިކަމާއި ޚިޔާނާތްތެރިކަން ބޮޑު، ފަށްފަށުން ތަކުރާރުކޮށް އެ ކަންތައްތައްކުރާ، ފާފަތައް ގިނަ އެއްވެސް މީހަކު ދެކެ، اللهُ سُبحَانَهُ وَتَعَالَى ލޯބިވެވޮޑިގެނެއް ނުވެތެވެ.[164]\nމި އާޔަތް ބާވައިލެއްވުނީ، أُبَيْرِقُގެ ދަރީންގެ ފަރާތުން، ކައު އިތުރު ރަސޫލާގެ އަރިހަށް އައިސް، أُسَيْرُ بْنُ عُرْوَة އެ ދެންނެވި ވާހަކަތަކަށް ފަހު، أُبَيْرِقُގެ ދަރީންގެ ދިފާޢުގައި ބަސްފުޅެއް ވިދާޅުވާން ކީރިތި ރަސޫލާ ގަސްތުކުރެއްވި ހިނދު، އެ ކަމާ ބެހޭ ގޮތުންނެވެ.","[164] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(108) އީމާންކަން ބަލިކަށި، ޔަޤީންކަން ކުޑަ މީހުން ދައްކާ ކޮންމެ ދޮގު ވާހަކައަކާއި، ކުރާ ކޮންމެ ނުބައި ކަމެއް މީސްތަކުންނަށް ފޮރުވައި ސިއްރުކޮށް ވަންހަނާކުރެތެވެ.\nއެއީ، އެ ކަންކަން މީސްތަކުންނަށް އެނގިދާނޭ ކަމަށް ޓަކައި ގަންނަ ބިރުންނާއި އެބައިމީހުންދެކެ ގަންނަ ލަދުންނެވެ. ނަމަވެސް، ސިއްރާއި ފައުޅު ދެނެވޮޑިގެންވާ، އެބައިމީހުންކުރާ ހުރިހައި ކަމަކަށް މޮޅަށްބައްލަވައިވޮޑިގެންވާ، اللهُ سُبحَانَهُ وَتَعَالَىއަށް އެބައިމީހުންގެ އެ ނުބައި ޢަމަލުތައް ފޮރުވައި، އެ ކަންކަން، އެ إِلٰهُގެ ޙަޟްރަތަށް ސިއްރުކޮށް ވަންހަނާއެއް ނުކުރެވެތެވެ.\nޝައްކެއްނެތެވެ. ރޭގަނޑުގެ ކަޅު އަނދިރީގައި، އެއްވެސް ބަޔަކަށް ނޭނގޭ ގޮތަށް ސިއްރިޔާތުގައި ތިބެގެން، اللهُ سُبحَانَهُ وَتَعَالَى ރުހިވޮޑިނުގަންނަވާ ވާހަކަތައް ދައްކައި، ނުބައި ތަދްބީރުތައްކޮށް، ކުށްވެރީންނަކީ ކުށެއް ނެތް ބަޔަކު ކަމަށް ހަދައި، ކުށެއް ނެތް މީހުން ކުށްވެރިކުރުމަށް ޓަކައި މަކަރުވެރި ރޭވުންތައް ރާވާއިރު، އެބައިމީހުން ކުރަމުން އެ ގެންދާ ހުރިހައި ކަމެއް، މޮޅަށް ދެނެވޮޑިގެންވާ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެންވެތެވެ.\nޝައްކެއްނެތެވެ. ރޭގަނޑުގެ ކަޅު އަނދިރީގައި، އެއްވެސް ބަޔަކަށް ނޭނގޭ ގޮތަށް ސިއްރިޔާތުގައި ތިބެގެން، اللهُ سُبحَانَهُ وَتَعَالَى ރުހިވޮޑިނުގަންނަވާ ވާހަކަތައް ދައްކައި، ނުބައި ތަދްބީރުތައްކޮށް، ކުށްވެރީންނަކީ ކުށެއް ނެތް ބަޔަކު ކަމަށް ހަދައި، ކުށެއް ނެތް މީހުން ކުށްވެރިކުރުމަށް ޓަކައި މަކަރުވެރި ރޭވުންތައް ރާވާއިރު، އެބައިމީހުން ކުރަމުން އެ ގެންދާ ހުރިހައި ކަމެއް، މޮޅަށް ދެނެވޮޑިގެންވާ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެންވެތެވެ. އެހެނީ، اللهُ سُبحَانَهُ وَتَعَالَىގެ ބައްލަވައިވޮޑިގަތުމާއި، އައްސަވައިވޮޑިގަތުމާއި، ދެނެވޮޑިގަތުންވަނީ އެބައިމީހުން ވަށައިލައިގެންނެވެ. އަދި، އެ إِلٰهُގެ ކަށަކުޅަދުންވަންތަކަމާއި ތަނަވަސް ޢިލްމުފުޅު ވަނީ، އެބައިމީހުންކުރާ ހުރިހައި ކަމަކާއި، ދައްކާ ހުރިހައި ވާހަކައެއް ވަށައިލައިގެންނެވެ.\nވުމާއެކު، އެބައިމީހުންކުރާ އެންމެހައި ނުބައި ތަދްބީރުތަކާއި މަކަރުވެރި ރޭވުންތައް ބަރުބާދުކުރައްވައި، ނެތިކުރައްވައި، އެ ކަންކަމުގެ ފުރިހަމަ ސަޒާ، އެބައިމީހުންނަށް اللهُ سُبحَانَهُ وَتَعَالَى ދެއްވާނޭ ކަން ކަށަވަރެވެ.[165] \nދަންނާށެވެ! މި އާޔަތުގައި މިވާ ބަސްފުޅުތައް ރައްދުވެފައި ވަނީ، أُبَيْرِقُގެ ދަރީން ވަގަށްނެގި ތަކެތި ފޮރުވަން އެބައިމީހުންކުރި މަސައްކަތާއި، އެ ކަމުގައި އެބައިމީހުން ރާވަމުންދިޔަ ސިއްރު ރޭވުންތަކަށް ކަމުގައި ވެއެވެ. އަދި އެ ކަންތައްތައް މީސްތަކުންނަށް ނޭނގުނު ކަމުގައި ވިއަސް، އެ ހުރިހައި ކަމެއް، اللهُ سُبحَانَهُ وَتَعَالَى މޮޅަށް ދެނެވޮޑިގެންވާ ކަން ވެސް މި އާޔަތުގައި އެންގެވިއެވެ.[166] ","[165] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[166] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(109) އޭ ހަމައެކަނި ދުލުކޮޅުން އީމާންކަން ފައުޅުކުރާ ދޮގުވެރި ޚިޔާނާތްތެރި މުޖުރިމުން ދިފާޢުކުރުމަށް މަސައްކަތްކުރި މުއުމިނުންނޭވެ! އެ ފަދަ މުޖުރިމުން އެ ކުރާ ނުބައި ޢަމަލުތަކުގެ ޙަޤީޤަތް މީސްތަކުންގެ މެދުގައި ފައުޅުވެ، އެބައިމީހުންގެ ޝަރަފާއިއަބުރު ގެއްލިދާނެކަމުގެ ބިރަށާއި، ދުނިޔޭގައި އެބައިމީހުންނަށް ޢުޤޫބާތެއް ލިބުނަނުދިނުމަށް ޓަކައި ވަކާލާތުކޮށް، އެބައިމީހުން ދިފާޢުކުރަން ތިޔަބައިމީހުން މަސައްކަތްކުރީމުއެވެ. ފަހެ، ހުރިހައި ކަމެއް، މޮޅަށް ދެނެވޮޑިގެންވާ اللهُ سُبحَانَهُ وَتَعَالَىގެ ޙަޟްރަތުގައި ޤިޔާމަތް ދުވަހުން، އެބައިމީހުންގެ ދުލާއި ގުނަވަންތައް އެބައިމީހުންނާ ދެކޮޅަށް، އެބައިމީހުންކުރި އެ ނުބައި ޢަމަލުތަކަށް ހެކިދޭނެއެވެ.\nއެ ގޮތަށް އެބައިމީހުންގެ ދުލާއި ގުނަވަންތައް ހެކިދޭއިރު، އެބައިމީހުން ދިފާޢުކުރުމަށް ޓަކައި، އެބައިމީހުންގެ ފަރާތުން ވާހަކަދައްކައި ޖަދަލުކުރާނީ ތިޔަބައިމީހުންގެ ތެރެއިން ފަހެ ކާކުހެއްޔެވެ؟ އަދި އެ ދުވަހުން، އެބައިމީހުންގެ ވަކީލަކަށް ވާނީ ވެސް ފަހެ ކާކުހެއްޔެވެ؟ ޝައްކެއްނެތެވެ. އެ ކަމަށް ކުރިމަތިލުމުގެ ކުޅަދާނަކަން ލިބިގެންވާ ހަމަ އެކަކުވެސް، ޤިޔާމަތް ދުވަހުން، اللهُ سُبحَانَهُ وَتَعَالَىގެ ޙަޟްރަތުގައި ނުވާނޭ ކަން ކަށަވަރެވެ.[167] \nދަންނާށެވެ! މި އާޔަތުގައި މިވާ ބަސްފުޅުތައް ރައްދުވެފައި ވަނީ، أُبَيْرِقُގެ ދަރީންގެ ފަރާތުން، ކައު އިތުރު ރަސޫލާގެ އަރިހަށް ޙާޟިރުވެ، އެބައިމީހުންގެ ދިފާޢުގައި ޖަދަލުކޮށް ވާހަކަދައްކައި އުޅުނު މުސްލިމުންނަށް ކަމުގައި ވެއެވެ.[168] ","[167] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[168] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(110) އަދި އިސްލާމް ދީނުގައި ހުއްދަނޫން ކަމެއްކޮށް، اللهُ سُبحَانَهُ وَتَعَالَىއަށް އުރެދި ފާފައަކަށް އަރައިގަނެ، ތިމާގެ އަމިއްލަ ނަފްސަށް އަނިޔާވެރިވުމަށް ފަހު، އެ ކަމުން ދުރުވެ، އެ ކުރެވުނު ކުށަށް އިޢުތިރާފުވެ، އެ ކުށް ކުރެވުނުކަމާމެދު ހިތާމަކޮށް، ދެން އެ ފަދަ ކަމަކަށް އަރައިނުގަތުމަށް ޢަޒުމުކަނޑައަޅައި، ފާފަ ފުއްސަވައިދެއްވުން އެދި، اللهُ سُبحَانَهُ وَتَعَالَىގެ ޙަޟްރަތަށް ރުޖޫޢަވެ ތައުބާވެއްޖެ މީހާ ދަންނާށެވެ! ހަމަކަށަވަރުން، اللهُ سُبحَانَهُ وَتَعَالَىއީ، ގިނަގިނައިން ފާފަފުއްސަވާ، ނުހަނު އޯގާވަންތަ ރަޙީމުވަންތަ إِلٰهُ ކަމުގައި އެ މީހާ ދެކޭނެތެވެ.[169]\nދަންނާށެވެ! މި އާޔަތުގެ ތަފްސީރުގައި ابْنُ عَبَّاس رَضِيَ اللَّهُ عَنْهُمَا ވިދާޅުވި ކަމުގައި ވެއެވެ. މި އާޔަތުގައި މި ވަނީ، أُبَيْرِقُގެ ދަރީން އެ ކުރި ކަންތައްތަކަކީ، ތައުބާވާންޖެހޭ ކަންތައްތަކެއް ކަން އަންގަވައި، އެބައިމީހުންގެ މައްޗަށް ތައުބާ ހުށަހަޅުއްވައިފައެވެ.\nއަދި ދަންނާށެވެ! رَسُولُ اللهِ ﷺގެ ބޮޑުބޭބޭފުޅު حَمْزَةَ رَحِمَهُمَا اللَّهُ ޝަހީދުކުޅަ وَحْشِي ވެސް އިސްލާމް ދީން ޤަބޫލުކޮށް ތައުބާވިއެވެ. ދެން އެއަށްފަހު، އެއް ދުވަހަކު، ކައު އިތުރު ރަސޫލާގެ އަރިހަށް ޙާޟިރުވެ އޭނާ ދެންނެވިއެވެ. ”ހަމަކަށަވަރުން، އަޅުގަނޑުގެ އަތުން، އިބަ ރަސޫލާގެ ބޮޑުބޭބޭފުޅު حَمْزَة ޝަހީދުކުރެވުނުކަމަށް ޓަކައި ނުހަނު ބޮޑަށް އަޅުގަނޑު ހިތާމަކުރަމެވެ. ވީއިރު، އަޅުގަނޑުގެ ތައުބާ، اللهُ سُبحَانَهُ وَتَعَالَى ޤަބޫލުކުރައްވާނެތޯއެވެ؟“ ދެން، وَحْشِيގެ އެ ސުވާލާ ގުޅިގެން މި އާޔަތް ބާވައިލެއްވުނު ކަމުގައި، الْإِمَامُ الضَّحَّاكُ ﷺ ވިދާޅުވެފައި ވެއެވެ.\nއަދި ހަމަ އެހެންމެ، ވަކި ޚާއްޞަ ކަމަކާ ބެހޭ ގޮތުން މި އާޔަތް ބާވައިލެއްވުނު ކަމުގައި ވިއަސް، މި އާޔަތުގައި މިވާ ޙުކުމަކީ، އެ ޙުކުމުގައި އެންމެހައި ޚަލްޤުތަކުން ޝާމިލުވާ ޙުކުމެއް ކަމުގައި ވެސް މުފައްސިރުން ވިދާޅުވެފައި ވެއެވެ. އަދި މުފައްސިރުންގެ އެ ބަސްފުޅަށް، عَبْدُ اللهِ بْن مَسْعُود رَحِمَهُمَا اللَّهُގެ އަންނަނިވި ބަސްފުޅުން ތާއީދުލިބޭ ވެސް މެއެވެ.\nابْنُ مَسْعُود رَحِمَهُمَا اللَّهُ ވިދާޅުވި ކަމުގައި ވެއެވެ. سُورَةُ النِّسَاءގެ (وَمَنْ يَعْمَلْ سُوءًا أَوْ يَظْلِمْ نَفْسَهُ ثُمَّ يَسْتَغْفِرِ اللهَ يَجِدِ اللهَ غَفُورًا رَحِيمًا)[173] މި އާޔަތާ އަދި (وَلَوْ أَنَّهُمْ إِذْ ظَلَمُوا أَنْفُسَهُمْ جَاؤُكَ فَاسْتَغْفَرُوا الله وَاسْتَغْفَرَ لَهُمُ الرَّسُولُ لَوَجَدُوا اللهَ تَوَّابًا رَحِيْمًا)[172] މި އާޔަތް ކިޔެވުމަށް ފަހު، އިސްތިޣުފާރުކޮށްފި މީހާ ދަންނާށެވެ! ފަހެ، اللهُ سُبحَانَهُ وَتَعَالَى، އެ މީހެއްގެ ފާފަތައް ފުއްސަވާނެތެވެ.[171] أَبُو بَكْرٍ الصِّدِّيقُ رَحِمَهُمَا اللَّهُގެ އަރިހުން ރިވާވެގެން ވެއެވެ. رَسُولُ اللهِ ﷺ ޙަދީޘުކުރެއްވިއެވެ. «مَا مِنْ عَبْدٍ يُذْنِبُ ذَنْبًا فَيُحْسِنُ الطُّهُورَ ثُمَّ يَقُومُ فَيُصَلِّى رَكْعَتَيْنِ ثُمَّ يَسْتَغْفِرُ اللهَ إلَّا غَفَرَ اللَّهُ لَهُ»[170] މާނައީ: ”الله سُبحَانَهُ وَتَعَالَىގެ އަޅުތަކުންކުރެ އަޅަކަށް ފާފައެއް ކުރެވުމުން، ޞައްޙަވާގޮތަށް ފުރިހަމައަށް ވުޟޫކުރުމަށް ފަހު، ދެ ރަކުޢަތް ނަމާދެއްކޮށް، ފާފަ ފުއްސަވައިދެއްވުމަށް އެދި ދުޢާކޮށްފި ނަމަ، اللهُ سُبحَانَهُ وَتَعَالَى އޭނާގެ ފާފަ ފުއްސަވައިދެއްވާނެތެވެ.“\nމި ފަދައިން ވިދާޅުވުމަށް ފަހު، އަންނަނިވި އާޔަތް، ކައު އިތުރު ރަސޫލާ ކިޔަވައިވިދާޅުވިއެވެ. (وَالَّذِينَ إِذَا فَعَلُوا فَاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَمَنْ يَغْفِرُ الذُّنُوبَ إِلَّا اللَّهُ وَلَمْ يُصِرُّوا عَلَى مَا فَعَلُوا وَهُمْ يَعْلَمُونَ) މާނައީ: ”އަދި އެބައިމީހުންނަކީ، ހުތުރުކަން ބޮޑުވެގެންވާ ފާފައެއްކޮށްފި ނަމަ، ނުވަތަ ކިތަންމެ ކުޑަ ނަމަވެސް ފާފައެއްކޮށް، އެބައިމީހުންގެ ނަފްސުތަކަށް އަނިޔާވެރިވެއްޖެ ނަމަ، اللهُ ހަނދުމަކޮށް، އެބައިމީހުންގެ ފާފަތައް ފުއްސަވައިދެއްވުން އެދި ދުޢާކޮށް އުޅޭމީހުންނެވެ. اللهُ سُبحَانَهُ وَتَعَالَى ފިޔަވައި ފާފަފުއްސަވާނީ، ފަހެ ކާކުހެއްޔެވެ؟ އަދި އެބައިމީހުން ދެނެތިބި ޙާލު އެބައިމީހުން ކުޅަ ކުށުގެ މަތީގައި، އެބައިމީހުން ދެމިއެއް ނުތިބެއެވެ.“\nކަން މިހެން ހުރުމާ އެކު، ފަރްޟު ފަސް ނަމާދާއި ސުންނަތް ނަމާދަށް ފަހުގައި ވެސް، ފާފަ ފުއްސަވައިދެއްވުންއެދި ދުޢާކޮށް ތައުބާވުމަކީ އެދެވިގެންވާ ކަމެކެވެ.","[169] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[173] سُورَةُ النِّسَاء: 110\n[172] سُورَةُ النِّسَاء: 64\n[171] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي\n[170] صَحَّحَهُ الَأْلْبَانِي فِي صَحِيحِ أَبِي دَاؤُودَ"],["(111) އަދި ގަސްތުގައި އެއްވެސް ފާފައަކަށް އަރައިގެންފި މީހާ ދަންނާށެވެ! ފަހެ ހަމަކަށަވަރުން، ފާފައަކަށް އަރައިގަނެ، އެ ކަމުގެ ކުށްވެރިކަން ލިބިގަންނަ މީހާ، އެ ކަން އެ ލިބިގަންނަނީ އެ މީހާގެ އަމިއްލަ ނަފްސަށް ކަން ކަށަވަރެވެ. އެ ކަން ނުކުރާ މީހަކަށް، އެއްވެސް ޙާލެއްގައި އެ ކަމުގެ ކުށްވެރިކަމެއް ނުލިބޭނެތެވެ. އަދި ހަމަކަށަވަރުން، އެ إِلٰهُގެ އަޅުތަކުންކުރާ ހުރިހައި ކަމެއްގެ ޙަޤީޤަތް މޮޅަށް ދެނެވޮޑިގެންވާ، އަދި ހުރިހައި ކަމެއް ޝަރްޢުކުރައްވައި، ތަދްބީރުކުރައްވައި، އަޅުތަކުންގެ މެދުގައި ނިޔާކުރެއްވުމުގައި ޙިކުމަތްވަންތަ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެއެވެ.[174]\nދަންނާށެވެ! މި އާޔަތުގެ ތަފްސީރުގައި ޢިލްމުވެރީން ވިދާޅުވެފައި ވެއެވެ. ތިމާއަށް ފައިދާއެއް ނުވަތަ މޮޅެއް ލިބިގަތުމުގެ ގޮތުން، ނުވަތަ ތިމާގެ ކިބައިން ގެއްލުމެއް ދުރުކުރުމުގެ ގޮތުން، ފާފަވެރިވާ ކަމެއްކުރާ މީހާ ދަންނާށެވެ! ފަހެ، އެ ކަމުގެ ހުރިހައި ގެއްލުމަކާއި، ހަލާކަކާއި، ސުންޕާކަމެއްހުރީ، ހަމަ އެ މިހާގެ އަމިއްލަ ނަފްސަށެވެ. ވުމާއެކު، އެ މީހާ ނޫން އެހެން ފަރާތަކަށް އެ ކަމުގެ އެއްވެސް ގެއްލުމެއް ނުހުންނާނެއެވެ. އެހެނީ، އެ ގެއްލުމަކީ، އެ މީހާގެ އަމިއްލަ ނަފްސު ފިޔަވައި، އެހެން އެއްވެސް ފަރާތަކުން އެ މީހާއަށް ލިބުނު ގެއްލުމެއް ނޫނެވެ. އަދި ކިއެއްތަ! އެއީ، އެ މީހާ އަމިއްލައަށް ލިބިގަތް ގެއްލުމެކެވެ.[175] ","[174] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[175] الَجْامِعُ لَأِحْكَامِ الْقُرْآنِ لِلِإمَامِ الْقُرْطُبِي وَالتَّفْسِيرُ الْوَاضِحُ لِلدَّكْتُور مَحُمَّدِ الَحْجَازِي"],["(112) އަދި ގަސްތަކާނުލައި ކުށެއްކޮށް، ނުވަތަ ގަސްތުގައި ފާފައަކަށް އަރައިގަތުމަށް ފަހު، އެ ކަން ނުކުރާ މީހެއްގެ ބޮލުގައި އެ ކަން އަޅުވައިފި މީހާ ދަންނާށެވެ! ފަހެ ހަމަކަށަވަރުން، އެ މީހާ އެ ހެދީ ބޮޑުވެގެންވާ ބުހުތާން ދޮގެކެވެ. އަދި އެ މީހާ އެ ގެނެސްގަތީ ފައުޅުވެގެންވާ ފާފައެކެވެ. އެހެންކަމުން، ބޮޑުވެގެންވާ ބުހުތާން ދޮގެއް ހެދުމާއި، ކަނޑައެޅި ބަޔާންވެގެންވާ ފާފައެއް ކުރުމާއި، މި ދެ ކަންތަކުގެ ފާފަ، އެ މީހާ އުފުލައިފިއެވެ.[176]\nދަންނާށެވެ! މި އާޔަތުގައި މި ވަނީ، أُبَيْرِقُގެ ދަރީން އެ ކުރި ވައްކަމަށް ފަހު، އެ ވައްކަން زَيْدُ بْن السَّمِينގެ ބޮލުގައި އަޅުވާން އުޅުނު ވާހަކައެވެ. އަދި أُبَيْرِقُގެ ދަރީން އެ ކުރާން އުޅުނު ނުބައިކަން ބޮޑު ޢަމަލާ ބެހޭ ގޮތުން މި އާޔަތް ބާވައިލެއްވުނު ކަމުގައި ވިއަސް، މި އާޔަތުގައި މިވާ ޙުކުމަކީ، އެ ޙުކުމުގައި އެންމެހައި ޚަލްޤުތަކުން ޝާމިލުވާ ޙުކުމެއް ކަމުގައި ވެސް މުފައްސިރުން ވިދާޅުވެފައި ވެއެވެ.\nއަޞްޙާބުންގެ ބައެއް ބޭފުޅުންނާ މުޚާޠަބުކުރައްވައި، رَسُولُ اللهِ ﷺ ޙަދީޘުކުރެއްވިއެވެ. «أَتَدْرُونَ مَا الْغِيبَةُ؟» قَالُوا: اللهُ وَرَسُولُهُ أَعْلَمُ، قَالَ: «ذِكْرُكَ أَخَاكَ بِما يَكْرَهُ» قِيلَ: أَفَرَأَيْتَ إِنْ كَانَ فِي أَخِي مَا أَقُولُ؟ قَالَ: «إنْ كَانَ فِيهِ مَا تَقُولُ، فَقَدْ اغْتَبْتَهُ، وَإِنْ لَمْ يَكُنْ فِيهِ مَا تَقُولُ فَقَدْ بَهَتَّهُ».[177] މާނައީ: ”ޣީބަބުނުމަކީ ކޮބައިކަން ތިޔަ އަޞްޙާބުން ދެނެވަޑައިގަންނަވަމުތޯއެވެ؟“ އަޞްޙާބުން ދެންނެވިއެވެ. ”މޮޅަށް ދެނެވޮޑިގެން ވަނީ، اللهއެވެ. އަދި، އެ إِلٰهُގެ ރަސޫލާ ދެނެވަޑައިގަތުން ބޮޑެވެ.“ ޙަދީޘުކުރެއްވިއެވެ. ”އެއީ، ތިބާގެ އަޚާ ނެތްތަނުގައި، އޭނާއާ ބެހޭ ގޮތުން، އޭނާ ނުރުހޭ ވާހަކައެއް ތިބާ ދެއްކުމެވެ.“\nދެންނެވުނެވެ. ”އަޅުގަނޑު ދައްކާ ވާހަކައާ އެއްގޮތަށް އަޅުގަނޑުގެ އަޚާގެ ކިބައިގައި ކަންތައް ހުރިނަމަ، އެއީ ޣީބަބުނުން ކަމުގައި ވާނޭތޯއެވެ؟“ ޙަދީޘުކުރެއްވިއެވެ. ”ފަހެ، އޭނާގެ ކިބައިގައި ތިބާ އެ ބުނާ ކަމެއް ހުރިނަމަ، ފަހެ ހަމަކަށަވަރުން، އެއީ ޣީބަބުނުމެވެ. އަދި ތިބާ އެ ބުނާ ކަމެއް، އޭނާގެ ކިބައިގައި ނެތް ނަމަ، އެ ވާހަކައެއް ވާނީ، އޭނާއާ ބެހޭ ގޮތުން ތިބާ ހަދާބުހުތާން ދޮގެއް ކަމުގައެވެ.“ ބުހުތާން ދޮގަކީ، އެ ވާހަކައިގެ އަޑު އިވުމުން މީހާއަށް ހުއްޓުންއަރައި، ޙައިރާންވާ ފަދަ ބޮޑެތި ދޮގެވެ.[178] ","[176] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[177] صَحِيحُ الِإْمَامِ مُسْلِمٍ\n[178] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(113) އޭ ރަސޫލާއެވެ! ޝައްކެއްނެތި މަދީނާގެ ގެއަކުން ކުރެވުނު ވައްކަމުގެ ޙަޤީޤަތް، އިބަ ރަސޫލާއަށް އޮޅުވައިލައި، އިބަ ރަސޫލާ ޢަދުލު އިންޞާފުން އެއްކިބާކުރުމަށް، އެ ބަޔެއްގެ އަމިއްލަ ނަފްސަށް ޚިޔާނާތްތެރިވި މީހުންގެ ތެރެއިން ބަޔަކު ގަސްތުކުޅަ ހިނދު، އިބަ ރަސޫލާގެ މައްޗަށް، اللهُ سُبحَانَهُ وَتَعَالَى ބެހެއްޓެވި ދަރުމަވަންތަކަމާއި ރަޙުމަތްވަންތަކަމުން، އިބަ ރަސޫލާއަށް ވަޙީ ބާވައިލައްވައި، ޙައްޤުގެ މަގަށް ތައުފީޤުދެއްވައި، އިބަ ރަސޫލާއަށް އިޙްސާންތެރިވެވޮޑިގެންނެވިއެވެ. އެހެންކަމުން، އެބައިމީހުންގެ އަމިއްލަ ނަފްސުތަކަށް މެނުވީ، އެބައިމީހުންނަކަށް އޮޅުވައެއް ނުލެވުނެވެ. އަދި އެ މަސައްކަތުން، އެބައިމީހުންގެ އަމިއްލަ ނަފްސުތައް ފުރެދުމުގެ ތެރެއަށް ވެއްދުން ނޫން އެހެން ކަމެއް އެބައިމީހުންނަކަށް ނުކުރެވުނެވެ. އެހެނީ، އެބައިމީހުންގެ އެ ޢަމަލަކީ ފުރެދުންތެރީންގެ ޢަމަލެކެވެ.\nވީމާ، އެ ކަމުގެ ހުރިހައި ގެއްލުމެއް ހުންނާނީ ހަމަ އެކަނި އެބައިމީހުންގެ އަމިއްލަ ނަފްސަށެވެ. އަދި، اللهُ سُبحَانَهُ وَتَعَالَىގެ ޙަޟްރަތުން، އިބަ ރަސޫލާއަށް ރައްކައުތެރިކަން ލިބިވަޑައިގެންފައި ވުމާއެކު، އިބަ ރަސޫލާއަށް ކުޑަވެސް ގެއްލުމެއް ދިނުމަކީ އެއްވެސް މީހަކަށް ކުރެވޭނޭ ކަމެއްނޫނެވެ. އަދި، اللهُ سُبحَانَهُ وَتَعَالَى ވަނީ، އިސްލާމީ ޝަރީޢަތުގެ ފުރަތަމަ މަޞްދަރު ކަމުގައިވާ، ކީރިތި ޤުރްއާން، އިބަ ރަސޫލާއަށް ބާވައިލައްވައި، އެ ޤުރްއާން މީސްތަކުންނަށް ބަޔާންކޮށްދެއްވުމުގެ ގޮތުން، އިބަ ރަސޫލާ ޙަދީޘްކުރައްވާ ބަސްފުޅުތަކަކީ، އިސްލާމީ ޝަރީޢަތުގެ ދެވަނަ މަޞްދަރު ކަމުގައި ލައްވައިފައެވެ. އެއީ، ރަސޫލާގެ ސުންނަތެވެ.\nއަދި ނަބީކަމާއި ރަސޫލުކަން ދެއްވުމުގެ ކުރީން، އިބަ ރަސޫލާ ދެނެވަޑައިނުގަންނަވާ ޢިލްމު، ވަޙީގެ ޛަރީޢާއިން އުނގަންނަވައިދެއްވައި، އިހާއި ފަހުގެ މީހުންނަށް ލިބިފައި ނުވާ ޢިލްމު، އިބަ ރަސޫލާއަށް، އެ إِلٰهُ އުނގަންނަވައިދެއްވިއެވެ. އަދި، އިބަ ރަސޫލާގެ މައްޗަށް އޮތް، اللهُ سُبحَانَهُ وَتَعَالَىގެ ދަރުމަވަންތަވެރިކަމަކީ ނުހަނު ބޮޑު ދަރުމަވަންތަވެރިކަމެއް ކަމުގައި ވެއެވެ.[179] \nދަންނާށެވެ! أُبَيْرِقُގެ ދަރީން ކުޅަ ވައްކަމަކަށް ފަހު، أُبَيْرِقُގެ ދަރީންގެ ފަރާތުން ވަކާލާތުކުރި މީހުން، އެ ވައްކަމުގެ ކުށް زَيْدُ بْن السَّمِينގެ ބޮލުގައި އަޅުއްވައި ދެއްވުމަށް އެދި، ކައު އިތުރު ރަސޫލާގެ އަރިހުގައި ދެންނެވިއެވެ. ނަމަވެސް، އެ ހިނދު، އެ ކަން ހިނގި ގޮތުގެ ޙަޤީޤަތް، اللهُ سُبحَانَهُ وَتَعَالَىގެ ރަސޫލާއަށް، އެ إِلٰهُ އެންގެވިއެވެ. އަދި ސީދާ ވިސްނުންފުޅާއި ޙިކްމަތްތެރިކަން، ކައު އިތުރު ރަސޫލާއަށް އެ إِلٰهُ ދެއްވިއެވެ.\nއަދި أُبَيْرِقُގެ ދަރީންކުރި ވައްކަމާއި، އެ ވައްކަމުގެ ކުށް زَيْدُ بْن السَّمِينގެ ބޮލުގައި އަޅުވަންވެގެން އެބައިމީހުން ރޭވި ރޭވުމުގެ ޙަޤީޤަތް، ކައު އިތުރު ރަސޫލާއަށް އެނގިވަޑައިގެންފައި ނެތުމާ އެކު، އެ ކަމުގެ ޙަޤީޤަތް އަންގަވައިދެއްވިއެވެ. އެއީ، اللهُ سُبحَانَهُ وَتَعَالَىގެ ރަސޫލާގެ މައްޗަށް، އެ إِلٰهُ ބެހެއްޓެވި ދަރުމަވަންތަވެރިކަމުގެ ބޮޑުކަމުންނެވެ. އެހެންކަމުން، ޙަޤީޤަތުގައި، أُبَيْرِقُގެ ދަރީންނަށް އެ އޮޅުވައިލެވުނީ ހަމަ އެބައިމީހުންގެ އަމިއްލަ ނަފްސުތަކަށެވެ.[180] ","[179] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي وَ التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ\nالْعَرَبِيَّةِ السُّعُودِيَّة\n[180] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(114) ޞަދަޤާތެއް ކުރުމަށް ނުވަތަ ހެޔޮ ކަމެއް ކުރުމަށް ނުވަތަ ހެޔޮ ބަހެއް ބުނުމަށް ނުވަތަ ބައެއްގެ މެދުގައި ޞުލްޙަވެރިކަން ޤާއިމުކުރުމަށް އަމުރުކުރުން ފަދަ، ހެޔޮ ކަންކަމަށް ގޮވުމުގެ ގޮތުން ކުރެވޭ ސިއްރު ސައްލާތަކާއި ދެކެވޭ ވާހަކަތައް ފިޔަވައި، މީސްތަކުން ކޮށްއުޅޭ ގިނަ ސިއްރު ސައްލާތަކާއި ދައްކައިއުޅޭ ގިނަ ވާހަކަތަކުގައި އެއްވެސް ހެޔޮ ކަމެއް ނުވެއެވެ. އަދި، اللهُ سُبحَانَهُ وَتَعَالَىގެ ރުހިވޮޑިގަތުމާއި، އެ إِلٰهُގެ ޙަޟްރަތުން އޭނާއަށް ލިބޭނެ ޘަވާބަށް އެދި، ބަޔާންވެދިޔަ ފަދަ ހެޔޮ ކަންތައްތައްކުރާ މީހާ ދަންނާށެވެ! ފަހެ، ގިނަގުނަ ދަރުމައާއި ޘަވާބު، އެ މީހަކަށް، ތިމަން إِلٰهُ ދެއްވާހުށީމެވެ.[181]\nދަންނާށެވެ! ޙައްޤަކާ ނުލައި އެއްވެސް ބައެއްގެ މައްޗަށް ޢަދާވާތްތެރިވެ އަނިޔާވެރިވުމަށް، ނުވަތަ ފާފަވެރިވާ ފަދަ ކަމެއް ކުރުމަށް ޓަކައި، ސިއްރު ސައްލާކުރުމަކީ ނުހަނު ބޮޑު ޙަރާމްކަމެއް ކަން މި އާޔަތުން އެނގެއެވެ.\nއަދި ޞަދަޤާތެއް ކުރުމަށް ނުވަތަ ހެޔޮ ކަމެއް ކުރުމަށް ނުވަތަ ހެޔޮ ބަހެއް ބުނުމަށް ނުވަތަ ބަޔެއްގެ މެދުގައި ޞުލްޙަވެރިކަން ޤާއިމުކުރުމަށް އަމުރުކުރުން ފަދަ، ހެޔޮ ކަންކަމަށް ގޮވުމުގެ ގޮތުން ސިއްރު ސައްލާކުރުން ހުއްދަވާނެ ކަން ވެސް މި އާޔަތުން އެނގެއެވެ. رَسُولُ اللهِ ﷺ ޙަދީޘުކުރެއްވިއެވެ. «كَلَامُ ابْنِ آدَمَ كُلُّهُ عَلَيْهِ لَا لَهُ إِلَّا أَمْرًا بِمَعْرُوفٍ أَوْ نَهْيًا عَنْ مُنْكَرٍ أَوْ ذَكَرَ اللهُ تَعَالَى»[182] \nމާނައީ: ”އާދަމުގެ ދަރިޔާ ދައްކާ ވާހަކަތަކުގެ ތެރެއިން އޭނާއަށް ޘަވާބުލިބޭނީ، اللهُ سُبحَانَهُ وَتَعَالَىއަށް ޛިކްރުކޮށް، އެ إِلٰهُ ހަނދުމަކުރުމުގެ ގޮތުންނާއި، މުންކަރާތެއް ނަހީކުރުމުގެ ގޮތުންނާއި، ހެޔޮ ކަމަކަށް އަމުރުކުރުމުގެ ގޮތުން އޭނާދެއްކި ވާހަކައަކަށެވެ. އެ ނޫން ހުރިހައި ވާހަކައެއް ވާނީ އޭނާއަށްހުރި ފާފައަކަށެވެ. ނުވަތަ އޭނާއަށް އެއްވެސް ޘަވާބެއް އަދި ފާފައެއް ވެސް ނެތް ވާހަކައަކަށެވެ.“\nމި އާޔަތް ބާވައިލެއްވުނީ، ވައްކަންކޮށް ފަސާދަކުރުމުގައި އެކަކު އަނެކަކަށް އެހީތެރިވެ، އެންމެން އެއްބައިވެ ތިބެގެން، ރޭގަނޑުގެ ވަގުތުތަކުގައި أُبَيْرِقُގެ ދަރީން ކުރަމުން ދިޔަ ސިއްރު ސައްލާތަކާއި، ރޭވި ނުބައި ރޭވުންތަކާއި ކުރި ފާފަވެރި ތަދްބީރުތަކާ ގުޅޭގޮތުން ކަމުގައި ވެއެވެ.[183] ","[181] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[182] رَواهُ الَحْاكِمُ وَسَكَتَ عَنْهُ الذَّهَبِي.\n[183] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي وَالتَّفْسِيرُ الْوَاضِحُ لِلدَّكْتُور مَحُمَّدِ الَحْجَازِي"],["(115) އަދި ޙައްޤު ފައުޅުވެ، ތެދުމަގަކީ ކޮބައިކަން އެ މީހަކަށް އެނގުމަށްފަހު، رَسُولُ اللهِ ﷺގެ ޙަޔާތްޕުޅުގައި ރަސޫލާގެ އަމުރުފުޅާ ޚިލާފުވެ ދެކޮޅުހަދައި، މުއުމިނުން ތަބާވާ ޙައްޤު ގޮތް ނޫން އެހެން ގޮތެއް ޚިޔާރުކުރާ މީހާއާއި، ރަސޫލާ ދުނިޔެ ދޫކުރެއްވުމަށް ފަހުގައި ވެސް، ރަސޫލާގެ ސުންނަތާ ޚިލާފަށް ޢަމަލުކޮށް، މުއުމިނުން ހިނގާ މަގު ނޫން އެހެން މަގަކުން ހިނގާ މީހާ ދަންނާށެވެ! އެ މީހަކު އެ ޚިޔާރުކުރި މަގަކުން ހިނގުމަށް، ތިމަން إِلٰهُ، އެ މީހަކު ދޫކޮށްލައްވާހުށީމެވެ. އެއީ، ގަސްތުގައި ޙައްޤުގެ މަގުން އޭނާ އެއްކިބާވި ކަމަކަށް ޓަކައެވެ. އަދި އެ މީހަކު ޖަހަންނަމައަށް ވައްދަވައި، އެ ތާނގެ ހޫނުގަދަ ޢަޛާބުގެ ރަހަ، އެ މީހަކަށް، ތިމަން إِلٰهُ ދައްކަވާހުށީމެވެ. އަދި ޖަހަންނަމައަކީ، އެ ތަނަކަށް ގޮސް، އަބަދުގެއަބަދަށް އެ ތާނގައި ދެމިތިބުމަށް ޓަކައި ހައުދަހައިވާ ނުބައިކަން ބޮޑު ތަނެކެވެ.[184]\nދަންނާށެވެ! ވަކި ޚާއްޞަ ޙާދިޘާއަކާ ބެހޭ ގޮތުން މި އާޔަތް ބާވައިލެއްވުނު ކަމުގައި ވިއަސް، މި އާޔަތުގައި މިވާ ޙުކުމަކީ ޢާއްމު ޙުކުމެކެވެ. ވުމާއެކު، ޙައްޤު ފައުޅުވެ، ތެދުމަގަކީ ކޮބައިކަން އެ މީހަކަށް އެނގުމަށް ފަހު، رَسُولُ اللهِ ﷺގެ ޙަޔާތްޕުޅުގައި ރަސޫލާގެ އަމުރުފުޅާ ޚިލާފުވެ، ދެކޮޅުހަދައި، ރަސޫލާ ދުނިޔެ ދޫކުރެއްވުމަށް ފަހު ވެސް، ރަސޫލާގެ ސުންނަތާ ޚިލާފަށް ޢަމަލުކޮށް، މުއުމިނުން ތަބާވާ ޙައްޤު ގޮތް ނޫން އެހެން ގޮތެއް ޚިޔާރުކޮށް، ދީނުގެ ޢިލްމުވެރީން އިޖްމާޢުވެވަޑައިގަންނަވާ ގޮތާ ޚިލާފުވާ ކޮންމެ މީހެއްގެ މައްޗަށް، މި އާޔަތުގައި މިވާ ވަޢީދުގެ ބަސްފުޅު ރައްދުވެއެވެ.[185] \nއަދި އިސްލާމީ ޝަރީޢަތުގެ މަޞްދަރުތަކުގެ ތެރޭގައި، މި އުންމަތުގެ ދީނީ ޢިލްމުވެރީންގެ އިޖްމާޢު ހިމެނޭ ކަން ވެސް، މި އާޔަތުން އެނގެއެވެ.[186] \nމި އާޔަތް ބާވައިލެއްވުނީ، ގެއެއްގެ ފާރު ތަޅާލައިގެން އެ ގެއަށް ވަދެ، އެ ތާނގައި އޮތް ގޮދަން ފުށް ބަސްތާއަކާއި، އެ ބަސްތާގެ ތެރޭގައި އޮތް އައްޑަނައެއް ވަގަށް ނެގި بَشِيرއާ މެދުގައި ކަމަށް ރިވާވެފައި ވެއެވެ. އޭނާއަކީ، أُبَيْرِقُގެ ދަރީންގެ ތެރެއިން އެކެކެވެ. އޭނާގެ ދެވަނަ ނަމަކީ، أَبُو طُعْمَةއެވެ. އަދި އޭނާ އެ ކުޅަ ވައްކަމުގެ ކުށަށް ދެއްވާ ޢުޤޫބާތެއްގެ ގޮތުން އޭނާގެ އަތްކެނޑުއްވުމަށް، رَسُولُ اللهِ ﷺ ނިޔާކުރެއްވިއެވެ. ދެން، އެ ކަމުން ސަލާމަތްވުމަށް ޓަކައި ފިލައިގެން މައްކާއަށް ގޮސް، މުރުތައްދުވެ، އިސްލާމް ދީނުން ބޭރުވިއެވެ. އަދި މައްކާގައި ހުރިއިރު، އޭނާ އެ އުޅުނު ގެއިން ވައްކަމެއް ކުރާން އުޅެނިކޮށް އަތުލައިގަނެވުމުން، މައްކާއިން އޭނާ ބޭރުކުރެވުނެވެ. ދެން سُلَيْم ވަންހައިގެ މީހުންގެ ތެރެއަށް ގޮސް، އެ ތާނގައި ހުރެގެން ބުދަށް އަޅުކަންކުރާން ފެށިއެވެ. އަދި ބުދަށް އަޅުކަންކުރާ މުޝްރިކެއްގެ ގޮތުގައި، سُلَيْم ވަންހައިގެ މީހުންގެ ތެރޭގައި އުޅެނިކޮށް އޭނާ މަރުވިއެވެ.[187] ","[184] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[185] وَالتَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي\n[186] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي\n[187] تَفْسِيرُ الِإْمَامِ مُقَاتِلِ بْنِ سُلَيمَان"],["(116) ހަމަކަށަވަރުން، اللهُ سُبحَانَهُ وَتَعَالَىއަށް އަޅުކަންކުރުމުގައި އެއްވެސް ފަރާތެއް، އެ إِلٰهއާ ބައިވެރިކޮށް ޝިރްކުކޮށްފި މީހާ، ތައުބާނުވެ ހުއްޓައި މަރުވެއްޖެ ނަމަ، އެ މީހެއްގެ ފާފަ، އެ إِلٰهُ ނުފުއްސަވާނެތެވެ.\nއަދި ޝިރްކުކުރުމުގެ ފާފަ ފިޔަވައި، އެހެން ހުރިހައި ފާފައެއް، އެ إِلٰهُ އެދިވޮޑިގަތް މީހަކަށް، އެ إِلٰهُ ފުއްސަވައިދެއްވާނެތެވެ. އަދި އެއްކައުވަންތަ اللهُ سُبحَانَهُ وَتَعَالَىއަށް އަޅުކަންކުރުމުގައި، އެ إِلٰهُގެ ޚަލްޤުތަކުންގެ ތެރެއިން އެއްވެސް މަޚްލޫޤަކު، އެ إِلٰهއާ ބައިވެރިކޮށް ޝިރްކުކޮށްފި މީހާ ދަންނާށެވެ! ފަހެ ހަމަކަށަވަރުން، އެ މީހާ މަގުފުރެދިގެން އެ ދިޔައީ ޙައްޤާ ނުހަނު ދުރަށް ކަން ކަށަވަރެވެ.\nދަންނާށެވެ! ޝިރްކުކުރުން މަތީ ދެމިހުއްޓައި މަރުވެއްޖެ މީހެއްގެ ފާފަ، އެއްވެސް ޙާލެއްގައި، اللهُ سُبحَانَهُ وَتَعَالَى ނުފުއްސަވާނެތެވެ. ނަމަވެސް، އެ މީހަކު ކޮށް އުޅުނު ޝިރްކުގެ ޢަމަލުތަކުން އެއްކިބާވެ، އިޚްލާޞްތެރިކަމާ އެކު، اللهُ سُبحَانَهُ وَتَعَالَىގެ ޙަޟްރަތަށް ރުޖޫޢަވެ ތައުބާވުމުން، ޝިރްކުކުރުމުގެ ފާފަ ވެސް ފުއްސަވައިދެއްވާނެތެވެ. އަދި ތައުބާވުމުން އެ ނޫން ފާފަތައް ވެސް ފުއްސަވައިދެއްވާނެތެވެ. އަދި ޝިރްކުކުރުން ފިޔަވައި އެހެނިހެން ބޮޑެތި ފާފަތައްކުރާ މީހުންނަށް ވެސް، اللهُ سُبحَانَهُ وَتَعَالَى އެދިވޮޑިގެންފި ނަމަ، އެބައިމީހުންގެ ފާފަތައް ފުއްސަވައިދެއްވާނެތެވެ. އެއީ، އެ إِلٰهُގެ އޯގާވަންތަކަމެވެ. އަދި ޝިރްކުކުރުން ފިޔަވައި އެހެނިހެން ބޮޑެތި ފާފަތައްކުރާ މީހުންނަށް ޢަޛާބުދެއްވަނީ ނަމަ، އެއީ، އެ إِلٰهُގެ ޢަދްލުވަންތަކަމެވެ.[188] \nابْن عَبَّاس رَضِيَ اللَّهُ عَنْهُمَاގެ އަރިހުން ރިވާވެގެން ވެއެވެ. ޞަޙަރާގައި ދިރިއުޅުނު މުސްކުޅިއަކު، ކައު އިތުރު ރަސޫލާގެ އަރިހަށް އައިސް ދެންނެވިކަމުގައި ވެއެވެ. ”އޭ اللهُގެ ރަސޫލާއެވެ! ހަމަކަށަވަރުން، އަޅުގަނޑަކީ، ކުށްތަކާއި ފާފަތަކަށް އަރައިގަނެ، ކުށްތަކުގެ ތެރެއަށް ނުހަނު ބޮޑަށް ވަދެވިފައިހުރި މުސްކުޅިއަކީމެވެ.\nނަމަވެސް، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهއަށް އީމާންވީފަހުން، އެ إِلٰهއާ އެއްވެސް ފަރާތެއް ބައިވެރިކޮށް، އަޅުގަނޑު ޝިރްކެއް ނުކުރަމެވެ. އަދި އަޅުގަނޑަށް އުރެދުންތަކަށް އަރައިގަނެވެނީ، ފަހަރެއްގައި ވެސް، اللهُ سُبحَانَهُ وَتَعَالَى ދެއްވައިފާނޭ ޢަޛާބަކާމެދު ބިރުކުޑަކުރެވޭތީއެއް ވެސް ނޫނެވެ. އަދި، އެ إِلٰهއަށް ބޮޑާދެއްކުމުގެ ގޮތަކުން ނުމެނޫންމެއެވެ.\nއަދި ހަމަކަށަވަރުން، އަޅުގަނޑަކީ، اللهُ سُبحَانَهُ وَتَعَالَى ކުރައްވާ ކަމަކަށް ފަހަރެއްގައި ވެސް ހުރަސްއަޅައި، ކުޑަ ހިނދުކޮޅަކަށް ވިއަސް، އެ إِلٰهއަށް ނުކުޅެއްދުމެއް ޖެއްސޭނޭ މީހަކު ނޫންކަންދަނެ، އެ ކަމަށް އަޅުގަނޑު އީމާންވަމެވެ. އަދި ހަމަކަށަވަރުން، އަޅުގަނޑު މި ހުރީ، އަޅުގަނޑަށް މި ކުރެވޭ ފާފަތަކާމެދު ހިތާމަކޮށް، ތައުބާވެ، އިސްތިޣުފާރުކުރާ ގޮތުގައެވެ. ފަހެ، اللهُ سُبحَانَهُ وَتَعَالَىގެ ޙަޟްރަތުގައި، އަޅުގަނޑުގެ ޙާލަކީ ކޮބައިތޯއެވެ؟“ މި ފަދައިން އޭނާ ދެންނެވުމުން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[189] ","[188] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[189] تْخَرِيْجُ الَأْحَادِيثِ وَالآْثَارِ الْوَاقِعَة فِي تَفْسِيرِ الْكَشَّافِ لَجِمَالِ الدِّينِ الزَّيْلَعِي"],["(117) ފައިދާލިބިގަތުމަށާއި ގެއްލުންތަކުން ސަލާމަތްވުމަށް ޓަކައި، اللهُ سُبحَانَهُ وَتَعَالَى ފިޔަވައި، މުޝްރިކުން އެ ތަކެއްޗަށް ގޮވައި ދުޢާކޮށް އަޅުކަންކޮށް އެ އުޅޭ ލާތައާއި ޢުއްޒާ ފަދަ ތަކެއްޗަކީ، އަންހެން ނަންތަކެއް ދެވިފައިވާ ބުދުތަކެއް ފިޔަވައި އެހެން އެއްވެސް އެއްޗެއް ނޫނެވެ. އަދި އެ ބުދުތަކަކީ، އެބައިމީހުންނަށް އެއްވެސް ފައިދާއެއް އަދި ގެއްލުމެއް ވިއަސް ދެވޭނޭ ތަކެއްޗެއް ނޫނެވެ.\nއަދި ކިއެއްތަ! ބުދުތަކަށް އެބައިމީހުން އެ ކުރާ އަޅުކަމުގައި، اللهُ سُبحَانَهُ وَتَعَالَىއަށް އުރެދި ނުކިޔަމަންތެރިވެ، ނުބައިކަމުގައި އަރައިހުރި ޝައިޠާނާއަށް މެނުވީ، ޙަޤީޤަތުގައި އެބައިމީހުން އަޅުކަންކޮށް ދުޢާކޮށް އުޅޭ ކަމުގައެއް ނުވެއެވެ. އެހެނީ، ބުދުތަކަށް އެބައިމީހުން އެ އަޅުކަންކުރަނީ، ޝައިޠާނާގެ ހެއްލުންތަކަށް ކިޔަމަންވެ ތިބެގެންނެވެ.[190] \nابْن عَبَّاس رَضِيَ اللَّهُ عَنْهُمَاގެ އަރިހުން ރިވާވެގެން ވެއެވެ. މި އާޔަތް ބާވައިލެއްވުނީ، ބުދުތަކަށް އަޅުކަންކޮށް އުޅުނު މައްކާގެ މުޝްރިކުންނާ މެދުގައެވެ. އެއީ، اللَّاتَއާއި، الْعُزَّىއާއި، مَنَاةُ ފަދަ އަންހެން ނަންތައް ކިޔައި އުޅުނު ބުދުތަކަކަށް އަޅުކަންކުރާ ބަޔަކު ކަމުގައި އެބައިމީހުން ވީކަމަށް ޓަކައެވެ.[191] ","[190] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[191] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(118) ދުނިޔެއާއި އާޚިރަތުގައި ވެސް، اللهُ سُبحَانَهُ وَتَعَالَى ވަނީ، އެ ނުބައި ނުލަފާ ޝައިޠާނާއަށް ލަޢުނަތްލައްވައި، އެ إِلٰهُގެ ރަޙުމަތުން އެ ޝައިޠާނާ ބޭރުކުރައްވައި ދުރުކުރައްވައިފައެވެ. ވުމާއެކު، އެ إِلٰهُގެ ޙަޟްރަތުގައި ހުވާކޮށްފައި އެ ޝައިޠާނާ ދެންނެވިއެވެ. ”ހަމަކަށަވަރުން، އިބަ إِلٰهُގެ އަޅުތަކުންގެ ތެރެއިން ކަނޑައެޅިގެންވާ ގިނަ ބަޔަކު، ޝައްކެއްނެތި ތިމަންގެ ބަޔަށް ވައްދާހުށީމެވެ. އަދި ބަހާއި ޢަމަލުން އެބައިމީހުން ހައްލައި، މަގުފުރައްދައި، ނަރަކަޔަށް ދިޔުމުގެ މަގަށް އެބައިމީހުން ގެންދާހުށީމެވެ.“[192]\nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އަޅުތަކުންގެ ތެރެއިން ކަނޑައެޅިގެންވާ ގިނަ ބަޔަކު، އިބިލީހުގެ ބަޔަށް ވައްދާނޭ ކަމުގައި ބުނެ އިބިލީސްކުރިވަޢުދުގެ ވާހަކައެވެ. އަދި އިބިލީހުގެ ކަންތައްތައްހުރީ މި ފަދައިން ކަމުގައި ވާއިރު، އިބިލީހުގެ ބަހަށް ހެއްލި ކާފިރުކަންމަތީ މަރުވާ ކޮންމެ ކާފިރަކަށް ލަޢުނަތްހުރި ވާހަކަ ބުނުމަކީ ހުއްދަ ކަމެކެވެ.[193] ","[192] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[193] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(119) ޝައިޠާނާ ސުވަރުގެއިން ނެރުއްވި ދުވަހު، اللهُ سُبحَانَهُ وَتَعَالَىގެ ޙަޟްރަތުގައި އެ ޝައިޠާނާ ދެންނެވިއެވެ. އަދި ހަމަކަށަވަރުން، އިބަ إِلٰهُގެ އަޅުތަކުންގެ ތެރެއިން، މި އަޅާއާ ތަބާވާހައި ބަޔަކު ޙައްޤު ދީނާ ދުރުކޮށް މަގުފުރައްދާހުށީމެވެ. އަދި ހަމަކަށަވަރުން، ޙަޤީޤަތެއްނެތް އުންމީދުތަކެއް އެބައިމީހުން ލައްވައި ކުރުވައި، މަގުފުރެދުން އެބައިމީހުންނަށް، މި އަޅާ ޒީނަތްތެރިކޮށްދޭހުށީމެވެ. އަދި ހަމަކަށަވަރުން، ހުރިހައި ބާޠިލު ކަމެއް ކުރުމަށް ވެސް، އެބައިމީހުންނަށް މި އަޅާ އަމުރުކޮށް ގޮވުމުން،އެ ގޮވުމަށް އިޖާބަދީ ހުރިހައި ނުބައި ކަމެއް އެބައިމީހުން ކުރާނެތެވެ.\nއެހެންކަމުން، ގެރި، ބަކަރި، ޖަމަލުގެ ކަންފަތް ކަނޑައި، ތޮރުފައި ހެދުމަށް އެބައިމީހުންނަށް މި އަޅާ އަމުރުކުރުމުން އެ ކަންކަން ވެސް އެބައިމީހުން ކުރާނެތެވެ. އެ ގޮތުން، ގެރި، ބަކަރި، ޖަމަލުގެ ތެރެއިން ބައެއް ތަކެއްޗަށް ނަންތަކެއްދީ، އެ ތަކެތި އެބައިމީހުންގެ އިލާހުންތަކަށް ޚާއްޞަކޮށް، އެ ތަކެތީގެ ބޭނުންކުރުން އެބައިމީހުން ޙަރާމްކުރިއެވެ.\nނަމަވެސް، އެންމެހައި ގެރި ބަކަރި ޖަމަލުގެ ބޭނުންކުރުން، اللهُ سُبحَانَهُ وَتَعَالَى ވަނީ ޙަލާލުކުރައްވައިފައެވެ.\nއަދި އެބައިމީހުންގެ މަގުފުރެދުން އިތުރުވުމަށް ޓަކައި، ބައެއް ފިރިހެނުން އަންހެނުންގެ ސިފަޔަށް ބަދަލުކޮށް އަދި ބައެއް އަންހެނުން ފިރިހެނުންގެ ސިފަޔަށް ބަދަލުކޮށް، اللهُ سُبحَانَهُ وَتَعَالَى މީސްތަކުން އުފައްދަވައިފައިވާ ފިޠުރަތުގެ ގޮތް ވެސް ބަދަލުކުރުމަށް، ތިމަން ޝައިޠާނާ އެބައިމީހުންނަށް އަމުރުކުރުމުން، އެ ކަން ވެސް އެބައިމީހުން ކުރާނެތެވެ. އަދި މި އަޅާގެ އަމުރަށް ތަބާވެ، ކަންބަޅި ބަކަރިއާއި އޫރު ފަދަ ތަފާތު ބާވަތްތަކުގެ ދިރޭ ތަކެތި ޖޯޑުކުރުވައިގެން، اللهُ سُبحَانَهُ وَتَعَالَى އެ ތަކެތި އުފައްދަވައިފައިވާ ފިޠުރަގެ ގޮތް ވެސް އެބައިމީހުން ބަދަލުކުރާނެތެވެ.\nޝައްކެއްނެތެވެ. ޝައިޠާނާގެ ގޮވުމަށް އިޖާބަދީ، އެ ޝައިޠާނާއަށް ކިޔަމަންވެ، اللهُ سُبحَانَهُ وَتَعَالَى ފިޔަވައި، ތިމާގެ އެކުވެރި އެހީތެރިއަކީ، ޝައިޠާނާ ކަމުގައި ހަދައިފި މީހާ ދަންނާށެވެ! ފަހެ، އެ މީހާ، ފައުޅުވެ ބަޔާންވެގެންވާ ގެއްލެނިވުމަކުން ގެއްލި، އެ މީހާގެ ދުނިޔެއާއި އާޚިރަތް ބަރުބާދުވެ ނިމިއްޖެ ކަން ކަށަވަރެވެ.[194] \nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އަޅުތަކުންގެ ތެރެއިން ކަނޑައެޅިގެންވާ ގިނަ ބަޔަކު، އިބިލީހުގެ ބަޔަށް ގެންދިއުމަށް ޓަކައި އިބިލީސް ކުރާނޭ ބައެއް ކަންތައްތަކުގެ ވާހަކައެވެ.\nއެއް ކަމަކީ، ވަސްވާސްދީގެން ހައްލައި، މަގުއޮޅުވައިލައި، اللهُ سُبحَانَهُ وَتَعَالَىގެ ދީނުން އެއްކިބާކުރުމެވެ.\nއަނެއް ކަމަކީ، އަޞްލެއް ޙަޤީޤަތެއް ނެތް ދޮގު އުންމީދުތަކެއް ހިތުތެރެއަށް ވައްދައި، ހިތްހަމަޖައްސައިދީ، އެދެވޭ ނަތީޖާ ފެންނާނޭ ކަމާމެދު ޝައުޤުވެރިކުރުވުމެވެ.\nއަދި އަނެއް ކަމަކީ، ބުދުތަކަށް އަޅުކަންކޮށް، އެ ތަކެއްޗަށް ކަމޭހިތުމުގެ ގޮތުން، އެ ތަކެތީގެ ނަމުގައި ގެރިބަކަރި ޖަމަލު ޤުރްބާންކުރުމާއި، އެ މަޤްޞަދުގައި ކަތިލެވޭ ޖަނަވާރުތައް ފާހަގަކުރުމުގެ ގޮތުން، އެ ތަކެތީގެ ކަންފަތްތައް، ދިގަށާއި ހުރަހަށް ފަޅައި ހެދުމަށް އަމުރުކުރުމެވެ. އަނެއް ކަމަކީ، اللهُ سُبحَانَهُ وَتَعَالَىގެ ޚަލްޤުތަކުން، އެ إِلٰهُ ޚަލްޤުކުރައްވައިފައިވާ ފިޠުރަތުގެ ގޮތް ބަދަލުކޮށް، ތަފާތުކޮށް، އުޞޫލުތައް ބަދަލުކުރުމަށް އަމުރުކުރުމެވެ.[195] \nއެ ކަންކަމުގެ ތެރޭގައި، ހޯޖާކުރުމާއި، ޓެޓޫ ޖެހުމާއި، ބުމަ ހެދުމާއި، ވިގު ބޭނުންކުރުމާއި، މެދު ދެ ދަތް ދުރުކުރުން ހިމެނޭ ކަމުގައި ޢިލްމުވެރީން ވިދާޅުވެއެވެ. އަދި ޖިންސު ބަދަލުކުރުމާއި، އެއްޖިންސުން ގުޅުން ހިންގުމާއި، މި ފަދަ ކޮންމެ ކަމެއް ވެސް ހިމެނެއެވެ. އަދި އެ ފަދަ ކަންކަން ކުރާމީހުންނާއި ކުރުވާ މީހުންނަކީ، الله سُبحَانَهُ وَتَعَالَىގެ ރަޙްމަތުން، އެބައިމީހުން ބޭރުކުރައްވައި ދުރުކުރެއްވުމަށް އެދިވަޑައިގެން، اللهُ سُبحَانَهُ وَتَعَالَىގެ ރަސޫލާ مُحَمَّدُ ﷺ ބަދުދުޢާކުރައްވައިފައިވާ ބަޔެކެވެ.[196] ","[194] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة وَالتَّفْسِيرُ الْمُيَسَّرُ\nلِلدَّكْتُور عَائِضِ الْقَرْنِي\n[195] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي\n[196] التَّفْسِيرُ الْمُيَسَّرُ لِلدَّكْتُور عَائِضِ الْقَرْنِي"],["(120) ތެދެކެވެ! ޝައިޠާނާއާ ތަބާވާހައި ބަޔަކަށް، ދޮގު ވަޢުދުތައް ކުރަމުން އެ ޝައިޠާނާ ގެންދެއެވެ. އަދި އެއްވެސް ޙަޤީޤަތެއް ނެތް ބާޠިލު ކަންތައްތަކާއި އުންމީދުތައް އެބައިމީހުން ލައްވައި ކުރުވައި، އެ ކަންކަމުގެ މައްޗަށް އެބައިމީހުންގެ ހިތްތައް ލަންބުވައި އެ ކަންކަމަށް އެބައިމީހުންނަށް ހިތްވަރުދީ އުޅެއެވެ.\nއަދި ޝައިޠާނާ އެބައިމީހުންނަށް އެ ކުރާ ވަޢުދުތަކާއި އުންމީދުތަކުގައި ހެއްލުންތެރި ކެހިވެރިކަން މެނުވީ އެހެން އެއްވެސް ކަމެއް ނުވެއެވެ. އަދި އެ ވަޢުދުތައް ފުއްދައި ދެވޭނޭ ކަމުގެ މައްޗަށް ހެކިލިބެނިވި އެއްވެސް ޞައްޙަ ދަލީލެއް ނުމެވޭމެއެވެ.[197] ","[197] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(121) ޝައްކެއްނެތެވެ. ޝައިޠާނާއާ ތަބާވާހައި ބަޔަކު ވަދެ ތިބެނިވި ތަނަކީ ޖަހަންނަމައެވެ. އަދި ސަލާމަތްވުމަށް ޓަކައި، އެ ތަނުން ނުކުމެ ފިލައިގެން ދާނޭ ތަނެއް އަދި ފިލައިގެން ދެވޭނޭ ގޮތެއް ވިޔަސް އެބައިމީހުންނަކަށް ނުފެންނާނެތެވެ.[198]\nދަންނާށެވެ! މި އާޔަތުގައި މި ވަނީ، ޝައިޠާނާކުރާ ދޮގު ވަޢުދުތަކާއި، ދައްކާ ހެއްލުންތެރި ދަޅަތަކުގެ ކެހިވެރިކަމުގައިޖެހި، ޝައިޠާނާއަށް ތަބާވާ މީހުންގެ ނިމުންހުރި ގޮތެވެ.","[198] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(122) އަދި އިޚްލާޞްތެރިކަމާ އެކު ޙައްޤުގޮތުގައި، ތިމަން اللهއަށް އީމާންވެ، ތިމަން إِلٰهُގެ ޙަޟްރަތަށް ކުއްތަންވެވޭ ފަދަ ހެޔޮ ޢަމަލުކުރި މީހުންނީ، ތިމަން إِلٰهُ، އެބައިމީހުން ސުވަރުގެތަކަކަށް ވައްދަވާނޭ ކަން ކަށަވަރު މީހުންނެވެ. އެ ސުވަރުގެތަކުގައިވާ ގަނޑުވަރުތަކާއި ގަސްތަކުގެ ދަށުން ތަފާތު ބާވަތްބާވަތުގެ ކޯރުތައް ހިނގަހިނގައި ހުންނާނެތެވެ. އެއީ، އަބަދުގެއަބަދަށް، އެބައިމީހުން އެ ތަންތާނގައި ދެމިތިބެނިވި ގޮތުގައެވެ. އެއީ، އެ ފަދަ މީހުންނަށް ޓަކައި ހުރި، اللهُ سُبحَانَهُ وَتَعَالَىގެ ވަޢުދުބަސްފުޅެވެ.\nމި ވަޢުދު ބަސްފުޅަކީ، اللهُ سُبحَانَهُ وَتَعَالَىގެ ޙަޟްރަތުން ޙައްޤު ގޮތުގައި އައިސްފައިވާ ތެދު ވަޢުދުބަސްފުޅެކެވެ. ފަހަރެއްގައި ވެސް، އެ إِلٰهُގެ ވަޢުދުބަސްފުޅާ، އެ إِلٰهُ ޚިލާފުވެވޮޑިނުގަންނަވާނެތެވެ. އަދި ބަސްބުނުމުގައްޔާއި ވަޢުދުވުމުގައި، اللهُ سُبحَانَهُ وَتَعَالَىއަށްވުރެން ތެދުވެރިކަން ބޮޑީ ފަހެ ކާކުހެއްޔެވެ؟[199] \nދަންނާށެވެ! ޝައިޠާނާކުރާ ދޮގު ވަޢުދުތަކާއި، ދައްކާ ހެއްލުންތެރި ދަޅަތަކުގެ ކެހިވެރިކަމުގައިޖެހި، ޝައިޠާނާއަށް ތަބާވާ މީހުންގެ ނިމުން ހުރިގޮތް ބަޔާންކުރެއްވުމަށް ފަހު، މި އާޔަތުގައި ބަޔާންކުރައްވައިފައި މި ވަނީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ދީނުގައިވާ ގޮތަށް އުޅެ، އެ إِلٰهُގެ ޙަޟްރަތަށް ކުއްތަންވެވޭ ފަދަ ހެޔޮ ޢަމަލުކުރި މީހުންނަށް ދެއްވާނޭ މަތިވެރި ނިޢުމަތުގެ ވާހަކައެވެ.","[199] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(123) އޭ މުސްލިމުންނޭވެ! ޤިޔާމަތް ދުވަހުން ނަރަކައިގެ ޢަޛާބުން މިންޖުވެ، ނިޢުމަތުން ފުރިގެންވާ ސުވަރުގެ ލިބުން ވަނީ، ހަމައެކަނި ތިޔަބައިމީހުންކުރާ އުންމީދުތަކަކުން ނޫނެވެ. އަދި ނިޢުމަތުން ފުރިގެންވާ ސުވަރުގެ ލިބުން ވަނީ، ޔަހޫދީންނާއި ނަޞާރާއިންކުރާ އުންމީދުތަކަކުންނެއް ވެސް ނޫނެވެ. އަދި ކިއެއްތަ! ސުވަރުގެ ލިބުން ވަނީ، ތެދުވެރިކަމާ އެކު ޙައްޤުގޮތުގައި، اللهއަށް އީމާންވެ ހުރުމާ އެކު، އެ إِلٰهُގެ ޙަޟްރަތަށް ކުއްތަންވެވޭ ފަދަ ހެޔޮ ޢަމަލުތައް، ތެދުވެރި އިޚްލާޞްތެރި ނިޔަތާއެކު ކުރާ މީހުންނަށެވެ.\nއެހެންކަމުން، ތިޔަބައިމީހުންގެ ތެރެއިން މީހަކު ކިތަންމެ ކުޑަ ނުބައި ކަމެއް ކުރިކަމުގައި ވިއަސް، އެ ކަމުގެ ސަޒާ އެ މީހަކަށް ލިބޭނެތެވެ. އަދި ނަރަކައިގެ ވޭންދެނިވި ޢަޛާބުން، އެ މީހަކު ދުރުކޮށް މިންޖުކޮށްދީ، އެ މީހަކަށް ނަޞްރުދީ އެހީތެރިވާނޭ ހަމަ އެއްވެސް މަދަދުގާރަކު، اللهُ سُبحَانَهُ وَتَعَالَى ފިޔަވައި އެ މިހަކަށް ނުފެންނާނެތެވެ.[200] \nދަންނާށެވެ! މުއުމިނަކު ކަމުގައި ވިއަސް އަދި ކާފިރަކު ކަމުގައި ވިއަސް، ނުބައި ކަމެއް ކޮށްފި ކޮންމެ މީހަކަށް އެ ކަމުގެ ސަޒާލިބޭނެއެވެ. ވުމާއެކު، ކާފިރުންކުރާ ނުބައި ކަންތައްތަކަށް އެބައިމީހުންނަށް ލިބޭނީ ނަރަކައިގެ ޢަޛާބެވެ. ބައެއް މުއުމިނުންކުރާ ނުބައި ކަންތައްތަކަށް ސަޒާލިބެނީ ދުނިޔޭގައެވެ. އަދި އަނެއްބައި މުއުމިނުންކުރާ ނުބައި ކަންތައްތަކަށް ސަޒާލިބެނީ އާޚިރަތުގައެވެ. رَسُولُ اللهِ ﷺ ޙަދީޘުކުރެއްވިއެވެ. «إِذَا أَرَادَ اللهُ بِعَبْدِهِ الْخَيْرَ عَجَّلَ لَهُ الْعُقُوبَةَ فِي الدُّنْيا، وَإِذَا أَرَادَ اللهُ بِعَبدِهِ الشَّرَّ أمْسَكَ عَنْهُ بِذَنْبِهِ حَتَّى يُوَافِيَ بِهِ يَوْمَ الْقِيَامَةِ».[201] \nމާނައީ: ”الله سُبحَانَهُ وَتَعَالَى، އެ إِلٰهُގެ އަޅުތަކުންގެ ތެރެއިން އަޅަކަށް، އޭނާގެ ޢަމަލުތަކުގެ ރަނގަޅުކަމާހުރެ، ހެޔޮ ގޮތް އިރާދަކުރައްވައިފި ނަމަ، އެ އަޅަކަށް ކުރެވިފައިވާ ފާފަތަކުގެ ޢުޤޫބާތް ދުނިޔޭގައި އެ އަޅަކަށް ލިބޭނޭ ގޮތް މިންވަރުކުރައްވަތެވެ. ވުމާއެކު، އެ އަޅަކަށް މުޞީބާތްތަކާއި، ދަތިތަކާއި، އުނދަގޫތައް މެދުވެރިކުރައްވައި، އެ ކަންމަކަށް އޭނާ ކެތްތެރިވެއްޖެ ނަމަ، އެ ކަމުގެ ސަބަބުން، އޭނާގެ ފާފަތައް ފުއްސަވަތެވެ.\nއަދި، اللهُ سُبحَانَهُ وَتَعَالَى، އެ إِلٰهُގެ އަޅުތަކުންގެ ތެރެއިން އަޅަކަށް، އޭނާގެ ޢަމަލުތަކުގެ ނުބައިކަމާހުރެ، ނުބައި ގޮތް އިރާދަކުރައްވައިފި ނަމަ، އެ އަޅަކަށް ކުރެވިފައިވާ ފާފަތަކުގެ ޢުޤޫބާތް ދުނިޔޭގައި އެ އަޅަކަށް ނުލިބި ފަސްކުރައްވަތެވެ. އެއީ، ޤިޔާމަތް ދުވަހުން، އެ ކަންކަމުގެ ޢުޤޫބާތް އޭނާއަށް ފުރިހަމަކުރެއްވުމަށް ޓަކައެވެ.“\nއަދި އެހެން ޙަދީޘެއްގައި ވެއެވެ. «مَا يُصِيبُ المُسْلِمَ مِنْ نَصَبٍ، وَلَا وَصَبٍ، وَلَا هَمٍّ، وَلَا حَزَنٍ، وَلََا أذًى، وَلَا غَمٍّ، حَتَّى الشَّوكَةُ يُشَاكُهَا إلَّا كَفَّرَ اللهُ بِهَا مِنْ خَطَاياهُ »[202] މާނައީ: ”މުސްލިމަކަށް ވަރުބަލިކަމެއް، ދާއިމީ ތަދެއް، ވޭނެއް، ހިތްދަތިކަމެއް، މޮޅިވެރިކަމެއް، އުނދަގުލެއް، އަދި ބޮޑު ހިތާމައެއް ވިއަސް ކުރިމަތިވެ، އެ ކަންކަމަށް އޭނާ ކެތްތެރިވެއްޖެ ނަމަ، އަދި އެންމެ ކުޑަމިނުން އޭނާގެ ގަޔަށް ހެރޭ ކޮންމެ ކަށްޓަކީ ވެސް، އޭގެ ސަބަބުން، اللهُ سُبحَانَهُ وَتَعَالَى އެ މީހެއްގެ ކުށްފާފަތައް ފުއްސަވާނޭ ކަންކަމެވެ.“\nއަދި ޔަހޫދީންނާއި ނަޞާރާއިންގެ ފާސިދު ޢަޤީދާއާއި، އެބައިމީހުންކުރާ އެއްވެސް ޙަޤީޤަތެއް ނެތް ބާޠިލު އުންމީދުތަކުން އެބައިމީހުންނަށް ކުރާނޭ އެއްވެސް ފައިދާއެއް ނެތް ކަން ބަޔާންކުރައްވައި، سُورَةُ الْبَقَرَةގެ 111ވަނަ އާޔަތުގައި، اللهُ سُبحَانَهُ وَتَعَالَى ވަޙީކުރައްވައިފައި ވެއެވެ. (وَقَالُوا لَن يَدْخُلَ الْجَنَّةَ إِلَّا مَن كَانَ هُودًا أَوْ نَصَارَىٰ ۗتِلْكَ أَمَانِيُّهُمْ ۗ قُلْ هَاتُوا بُرْهَانَكُمْ إِن كُنتُمْ صَادِقِينَ)[203] \nމާނައީ: ”އަދި ޔަހޫދީންނާއި ނަޞާރާއިން ބުންޏެވެ. ޔަހޫދީއަކު ކަމުގައި ނުވަތަ ނަޞްރާނީއަކު ކަމުގައިވާ މީހަކު މެނުވީ، ސުވަރުގެއަކަށް ނުވަންނާނެތެވެ. އެއީ، އެބައިމީހުން އަމިއްލައަށް ކޮށްއުޅޭ ބާޠިލު އުންމީދު ތަކެކެވެ.\nއޭ ރަސޫލާއެވެ! އިބަ ރަސޫލާ އެބައިމީހުންނަށް ވިދާޅުވާށެވެ! ތިޔަބައިމީހުން ތިޔަ ދައްކާ ވާހަކައަކީ އަދި ތިޔަބައިމީހުންގެ ތިޔަ އުންމީދަކީ ޙަޤީޤަތެއް ކަމުގައި ވަނީ ނަމަ، އެ ކަން ސާބިތުކުރަނިވި ބުރުހާނާއި ދަލީލު ތިޔަބައިމީހުން ނިކަން ގެނެސްބަލާށެވެ!“","[200] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[201] رَوَاهُ التِّرْمِذِي، وَقَالَ: «حَدِيثٌ حَسَنٌ».\n[202] وَهُوَ فِي صَحِيحِ الَجْامِعِ لِلِإْمَامِ الْبُخَارِي وَصَحِيحِ الِإْمَامِ مُسْلِمٍ\n[203] سُورَةُ الْبَقَرَة: الآْيَة رَقَمُ 111"],["(124) އަދި، اللهُ سُبحَانَهُ وَتَعَالَىއަށާއި، ޙައްޤު ގޮތުގައި، އެ إِلٰهُ ބާވައިލެއްވި ވަޙީއަށް އީމާންވެހުރެ، އެ إِلٰهُގެ ޙަޟްރަތަށް ކުއްތަންވެވޭ ފަދަ ހެޔޮ ޢަމަލުތައް ތެދުވެރި އިޚްލާޞްތެރި ނިޔަތަކާ އެކު ކުރާ ކޮންމެ ފިރިހެނަކާއި ކޮންމެ އަންހެނަކުމެ ދަންނާށެވެ! ފަހެ، އެބައިމީހުން، ނިޢުމަތްތަކުން ފުރިގެންވާ ސުވަރުގެ ވަންނާނެތެވެ. އަދި އެބައިމީހުން ކޮށްފައިވާ ޢަމަލުތަކުގެ ތެރެއިން، ކަދުރު އޮށެއްގެ ނިރުވަޅުފަދަ ކުޑަ މިންވަރެއް ވިޔަސް އުނިކުރެއްވި، އެބައިމީހުންނަށް އެއްވެސް އަނިޔާއެއް ނުކުރެއްވޭހުއްޓެވެ.[204]\nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް އީމާންވެ، އެ إِلٰهُގެ ރަސޫލާއާ ޙައްޤު ގޮތުގައި ތަބާވާ ކޮންމެ މުއުމިނު އަންހެނަކާއި ފިރިހެނަކީ، ނިޢުމަތްތަކުން ފުރިގެންވާ ސުވަރުގެ ވެއްދެވޭނޭ މީހަކު ކަމެވެ.\nއަދި އެއިން އެއްވެސް މީހަކަށް، ކިތަންމެ ކުޑަ މިންވަރަކުން ވިއަސް، އެއްވެސް ބޭއިންޞާފެއް ނުކުރެއްވޭނޭ ކަމެވެ.","[204] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي وَالتَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(125) އަދި ބާޠިލު ދީންތަކާއި ފާސިދު ޢަޤީދާތަކުން އެއްކިބާވެ، إِبْرَاهِيمُ عَلَيهِ السَّلَامُގެ ދީނަށް ތަބާވެ، ހެޔޮ ގޮތުގައި އިޙްސާންތެރިކަމާއި އިޚްލާޞްތެރިކަމާ އެކު އެ މީހެއްގެ ހިތާއި ގުނަވަންތައް، އެއްކައުވަންތަ اللهُ سُبحَانَهُ وَتَعَالَىއަށް ކިޔަމަންތެރިކޮށް، އެ إِلٰهُގެ އެންމެހައި އަމުރުފުޅުތަކަށް ބޯލަނބައި، ޢަމަލީ ގޮތުން ވެސް ކިޔަމަންތެރިވާ މީހަކަށްވުރެން ވަކީން ރިވެތި ފުރިހަމަ ދީނެއްގައިހުރި އަދި ކިޔަމަންތެރިކަމުގެ ގޮތުން ބަލާއިރު، ރަނގަޅުކަން ބޮޑުވެފައި މާތްކަން ބޮޑީ ފަހެ ކާކުހެއްޔެވެ؟ ޝައްކެއްނެތެވެ. އެ ފަދަ މީހަކަށްވުރެން، ރަނގަޅުކަން ބޮޑުވެފައި މާތްކަން ބޮޑު މީހަކު ނުހުންނާނޭ ކަން ކަށަވަރެވެ. އެހެނީ ހަމަކަށަވަރުން، ނަބީކަމާއި ރަސޫލުކަން ޚަތިމުކުރެއްވި ރަސޫލާގެ ދީނުގެ އަޞްލަކީ، اللهُ سُبحَانَهُ وَتَعَالَىގެ މިތުރު إِبْرَاهِيمُ عَلَيهِ السَّلَامُއަށް، އެ إِلٰهُ ބާވައިލެއްވި ދީނެވެ. އަދި، اللهُ سُبحَانَهُ وَتَعَالَى ވަނީ، އެ إِلٰهُގެ ޚަލީލެއް ކަމުގައި އަދި ރަޙުމަތްތެރި މިތުރެއް ކަމުގައި إِبْرَاهِيمُ عَلَيهِ السَّلَامُ ހޮއްވަވައި ޚިޔާރުކުރައްވައިފައެވެ.\nދަންނާށެވެ! މި އާޔަތުގައި، اللهُ سُبحَانَهُ وَتَعَالَى އަންގަވައިފައި މި ވަނީ، އާޚިރަތް ދުވަހުގެ ޘަވާބާއި ނިޢުމަތް ލިބުން އޮތީ، ތިމާގެ ހުރިހައި ކަމެއް، އެ إِلٰهއާ ޙަވާލުކޮށް، ހުރިހައި ކަމެއްގައި، އެ إِلٰهއަށް ވަކީލުކޮށް، ތިމާގެ އެތެރެފުށާއި ބޭރުފުށުން، އެ إِلٰهއަށް ކިޔަމަންވުމުގައި ކަމެވެ. އަދި ތިމާއަށް، اللهُ سُبحَانَهُ وَتَعَالَى ފެންނަ ކަމުގައި ނުވިއަސް، އެ إِلٰهُގެ ޛާތުފުޅު ދެކެދެކެހުރެ އަޅުކަންކުރާ ފަދައިން އަޅުކަންކޮށް، ތިމާކުރާ ހުރިހައި އަޅުކަމެއް، އެ إِلٰهއަށް ޚާލިޞްކުރުމުގައި ކަމެވެ. އެ ގޮތަކީ، إِبْرَاهِيمُ عَلَيهِ السَّلَامُގެ ހިތްޕުޅާއި ގުނަވަންފުޅުތައް، އެއްކައުވަންތަ اللهُ سُبحَانَهُ وَتَعَالَىއަށް ކިޔަމަންތެރިކުރައްވައި، އެ إِلٰهُގެ އެންމެހައި އަމުރުފުޅުތަކަށް ބޯލަނބައި، ޢަމަލީ ގޮތުން ކިޔަމަންތެރިވެވަޑައިގެންނެވި ގޮތެވެ.\nއަދި، اللهُ سُبحَانَهُ وَتَعَالَى ވަނީ، އެ إِلٰهُގެ ޚަލީލަކުކަމުގައި، إِبْرَاهِيمُ عَلَيهِ السَّلَامُ ހޮއްވަވައިފައި ކަން ވެސް މި އާޔަތުން ސާބިތުވެއެވެ. ޚަލީލަކީ، ގާތްކަމާއި ރަޙުމަތްތެރިކަމާއި ލޯބިވެތިކަމުގެ އެންމެ މަތިވެރި ދަރަޖަލިބޭ މީހާއެވެ.[205] ","[205] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(126) އުޑުތަކާއި ބިމާ އަދި އެ ދެމެދުގައިވާ އެންމެހައި ތަކެއްޗަކާއި ކަމެއް މިލްކުވެގެން ވަނީ ހަމައެކަނި، އެއްކައުވަންތަ اللهُ سُبحَانَهُ وَتَعَالَىއަށެވެ. އަދި، اللهُ سُبحَانَهُ وَتَعَالَىގެ ކަށަކުޅަދުންވަންތަކަމާއި، މިންވަރުފުޅާއި، ތަދްބީރުފުޅާއި، ތަނަވަސް ޢިލްމުފުޅު ވަނީ، އުޑުތަކާއި ބިމާ އަދި އެ ދެމެދުގައިވާ އެންމެހައި ތަކެއްޗަކާއި ކައުނުގައި ހިނގާ ހުރިހައި ކަމެއް ވަށައިލައިގެންނެވެ. އެހެންކަމުން، ޚަލްޤުތަކުންގެ އެއްވެސް ކަމެއް، އެ إِلٰهއަށް ފޮރުވި ވަންހަނާވެގެނެއް ނުވެއެވެ.[206]\nދަންނާށެވެ! އުޑުތަކާއި ބިމާ އަދި އެ ދެމެދުގައިވާ އެންމެހައި ތަކެއްޗަކާއި ކަމެއް މިލްކުވެގެން ވަނީ ހަމައެކަނި، އެއްކައުވަންތަ اللهُ سُبحَانَهُ وَتَعَالَىއަށް ކަން ބަޔާންކުރައްވައި، މި އާޔަތުން އަންގަވާ ކަހަލައެވެ. اللهُ سُبحَانَهُ وَتَعَالَىގެ ޚަލީލަކު ކަމުގައި، إِبْرَاهِيمُ عَلَيهِ السَّلَامُ ހޮއްވަވައިފައި ވަނީ، އެ ފަދަ މިތުރަކަށް، އެ إِلٰهُ ބޭނުންވެވޮޑިގެންވާ ކަމަށް ޓަކައެއް ނޫނެވެ. ނަމަވެސް، އެ ކަމަކީ، އުޑުތަކާއި ބިމާ އަދި އެ ދެމެދުގައިވާ އެންމެހައި ތަކެއްޗަކާއި ކަމެއް މިލްކުވެގެން ވަނީ، ހަމައެކަނި އެއްކައުވަންތަ اللهُ سُبحَانَهُ وَتَعَالَىއަށް ކަމާއި، އެ إِلٰهُ އިރާދަކުރައްވާ ކޮންމެ ކަމެއް، އެ އިރާދަކުރެއްވި ގޮތަކަށް ކުރައްވާކަން އެނގެނިވި ދަލީލެކެވެ.[207] އޭގެ އިތުރުން، އެއީ، إِبْرَاهِيمُ عَلَيهِ السَّلَامُއަށް، اللهُ سُبحَانَهُ وَتَعَالَى ދެއްވި މަތިވެރި ދަރަޖައެކެވެ.","[206] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[207] التَّفْسِيرُ الْوَاضِحُ لِلدَّكْتُور مَحُمَّدِ الحِْجَازِي"],["(127) އޭ ރަސޫލާއެވެ! އަންހެނުންނަށް ލިބޭންޖެހޭ ޙައްޤުތަކާއި، އެ ކަނބަލުން އަދާކުރަންޖެހޭ ވާޖިބުތަކާއި، އެ ކަނބަލުންނާ ބެހޭ ޚާއްޞަ މައްސަލަތަކުގެ ޙުކުމްތައް ބަޔާންކޮށްދެއްވުން އެދި، އިބަ ރަސޫލާއާ މީސްތަކުން ސުވާލުކުރެތެވެ. ވީމާ، އިބަ ރަސޫލާ އެބައިމީހުންނަށް ވިދާޅުވާށެވެ! އެ ކަނބަލުންނާ ބެހޭ ޚާއްޞަ މައްސަލަތަކުގެ ޙުކުމްތައް، ކީރިތި ޤުރްއާނުން ތިޔަބައިމީހުންނަށް ކިޔަވައިދެވޭ އާޔަތްތަކުގައި، اللهُ سُبحَانَهُ وَتَعَالَى ތިޔަބައިމީހުންނަށް ޓަކައި ބަޔާންކޮށްދެއްވަތެވެ. އެ އާޔަތްތަކުގައި، އެ إِلٰهُ ބަޔާންކުރައްވަނީ، ތިޔަބައިމީހުންގެ ބެލުމުގެ ދަށުގައިވާ ޔަތީމު އަންހެނުންނާ ކާވެނިކުރާއިރު ވެސް، ތިޔަބައިމީހުން ކާވެނިކުރާ އަންހެނުންނަށް ދިނުމަށް، ތިޔަބައިމީހުންގެ މައްޗަށް، اللهُ سُبحَانَهُ وَتَعَالَى ފަރްޟުކުރައްވައިފައިވާ ކާވެނީގެ ރަން އެ ކަނބަލުންނަށް ދީގެން ކާވެނިކުރުމަށެވެ.\nއަދި ވާރުތަ މުދަލުން އެ ކަނބަލުންނަށް ލިބުން ޙައްޤުވެގެންވާ މިންވަރު އެ ކަނބަލުންނަށް ދިނުމަށެވެ. ނަމަވެސް، ތިޔަބައިމީހުން އެ ފަދަ ޔަތީމު އަންހެނުންނާ ކާވެނިކުރާއިރު، އެ ކަނބަލުންނަށް ދޭންޖެހޭ ކާވެނީގެ ރަނެއް ނުދެމުއެވެ. އަދި އެ ކަނބަލުންނަށް ލިބެންވާ ވާރުތަ މުދަލެއް ވެސް ނުދެމުއެވެ. އަދި އޭގެ އިތުރަށް، ތިޔަބައިމީހުންގެ ތެރެއިން، އެ ފަދަ ޔަތީމު ކުދީންނާ ކާވެނިކުރާން ނޭދޭ ބައެއް މީހުން ހަދާ ގޮތަކީ، އެ ކަނބަލުން ބޭނުން ބަޔަކާ ކާވެނިކުރުމުގެ ހުއްދަނުދީ ކާވެނީގެ އުފަލުން އެ ކުދީން މަޙްރޫމުކުރުމެވެ.\nމި ކަންކަން މި ގޮތަށް ތިޔަބައިމީހުން ކުރަނީ، ތިޔަބައިމީހުންގެ ހިތުގައި، އެ ކަނބަލުންގެ މުދަލަށް އޮތް ދަހިވެތިކަމެއްގެ ބޮޑުކަމުންނެވެ. އަދި، اللهُ سُبحَانَهُ وَتَعَالَى ބަޔާންކޮށްދެއްވަނީ، ތިޔަބައިމީހުންގެ ބެލުމުގެ ދަށުގައިވާ ޔަތީމުންނަށާއި އެ ނޫންވެސް ކުޑަކުދީންނަށް އަނިޔާވެރި ނުވެ، އެ ހުރިހައި ކުދީންގެ މުދަލާ އަދި ތަރިކައިން އެ ކުދީންނަށް ލިބެންވާ ޙައްޤުތަކާއި، އެ ނޫން ޙައްޤުތައް ވެސް ރައްކައުތެރިކޮށް ބެލެއްހެއްޓުމުގައި ތިޔަބައިމީހުން ޤާއިމުވެ ތިބުމަށެވެ.\nއަދި ބަޔާންވެދިޔަ އެންމެހައި ކަންތައްތައް ޢަދްލު އިންސާފަށް ކުރުމާ އެކު، އަނިޔާވެރިވުން ދޫކޮށްލުމަކީ ތިޔަބައިމީހުންގެ މައްޗަށް އޮތް ވާޖިބެއް ކަން، اللهُ سُبحَانَهُ وَتَعَالَى ބަޔާންކޮށްދެއްވަތެވެ. އަދި ހެޔޮ ކަމުގެ ތެރެއިން ތިޔަބައިމީހުންކުރާ ކޮންމެ ކަމެއްމެ، މޮޅަށް ދެނެވޮޑިގެންވާ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެންވެއެވެ. އަދި ހަމަ އެހެންމެ، އެ إِلٰهއަށް ފޮރުވި ވަންހަނާވެގެންވާ އެއްވެސް ކަމެއް ނުވުމާ އެކު، ތިޔަބައިމީހުންކުރާ ހުރިހައި ކަމަކަށްމެ، އެ ކަމަކާ އެކަށޭނަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނެތެވެ.[208] \nދަންނާށެވެ! މި އާޔަތުގައި މި ވަނީ، އަންހެނުންނާއި، ޔަތީމުންނާއި، ކުޑަކުދީންގެ ބައެއް ޙައްޤުތަކުގެ ވާހަކައެވެ. އަދި ގޭތެރޭގެ ދިރިއުޅުމުގައި އުފެދޭ ބައެއް މައްސަލަތައް ޙައްލުކުރާނޭ ގޮތެވެ. އެހެނީ، އަންހެނުންނާއި ޔަތީމުންގެ ޙައްޤުތަކާއި އެބައިމީހުންނަށް ޢަދްލުވެރިވުމާމެދު ގިނަގުނަ ސުވާލުތައް އަބަދުވެސް ކުރެވެމުންދެއެވެ.\nތިމާގެ ބެލުމުގެ ދަށުގައިވާ ޔަތީމު އަންހެނަކާ ތިމާ ކާވެނިކުރާން އެދޭ ހިނދު، ވާރުތައިގެ ގޮތުން އެ އަންހެނަކަށް ލިބޭންވެފައިވާ މުދަލެއް، ނުވަތަ އޭނާއާ ކާވެނިކުރުމަށް ޓަކައި ކަނޑައަޅައިފައިވާ ކާވެނީގެ ރަން ނުދީ ހިފެހެއްޓުމަކީ ހުއްދަކަމަކަށް ވެދާނޭ ބާވައެވެ؟ އަދި އަނބިމީހާއާ ވަކިވާންޖެހި، ދެމަފިރީން ވަކިވާ ހިނދު، ޞުލްޙަވާނީ ކޮން ގޮތަކުން ބާވައެވެ؟ އަދި މި ނޫނަސް، މި ފަދަ ކިތަންމެ ސުވާލެއް އަޞްޙާބުންގެ މެދުގައި އުފެދުނެވެ. އަދި އެ ފަދަ ކޮންމެ ސުވާލަކީ ވެސް، އޭގެ ޖަވާބުލިބުން ނުހަނު ބޭނުންތެރިކަން ބޮޑުވެފައިވާ ސުވާލަކަށް ވެފައި ވުމާ އެކު، އެ ފަދަ ސުވާލުތައް އަޞްޙާބުންގެ ފަރާތްޕުޅުން، ކީރިތި ރަސޫލާއާ ކުރެވެމުން ދިޔައެވެ.\nނަމަވެސް، ވަޙީބަސްފުޅެއް ނެތި، އެއިން އެއްވެސް ސުވާލެއްގެ ޖަވާބުދެއްވުމަކީ، ކީރިތި ރަސޫލާއަށް އޮތް ކަމަކަށް ނުވުމާ އެކު، އެ ފަދަ ބައެއް ސުވާލުތަކުގެ ޖަވާބު، މި ސޫރަތުގެ ކުރީކޮޅުގެ އާޔަތްތަކުގައި، اللهُسُبحَانَهُ وَتَعَالَى ދެއްވިއެވެ. އެހެންކަމުން، މި އާޔަތުގައި މި ވަނީ، އެ އާޔަތްތަކުގައިވާ ޙުކުމްތަކުގެ މަތީން ހަނދާންކޮށްދެއްވުމެކެވެ.[209] ","[208] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[209] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(128) އަންހެނަކަށް، ތިމާގެ ފިރިމީހާގެ ކިބައިން ނުރުހުމެއް ނުވަތަ އެނބުރިގަތުމެއް އަދި ހިތްހަމަނުޖެހުމެއް ވިއަސް އިޙްސާސްވެ، ނުވަތަ ތިމާއާ ވާހަކަ ނުދައްކައި ދުރުހެލިވެ ވަރިކުރާފަދަ ޙާލަތެއް މެދުވެރިވެދާނޭ ކަމުގެ ބިރު ހީވެއްޖެނަމަ ދަންނާށެވެ!\nފަހެ، ފިރިމީހާ އަނބިމީހާއަށް އަދާކުރާންޖެހޭ ޙައްޤުތައް ނުވަތަ އޭގެ ތެރެއިން ބައެއް ޙައްޤުތައް އަނބިމީހާ ލިބިނުގަނެ ދޫކޮށްލުމަށް ދެފަރާތުންމެ ރުހި އެއްބަސްވެ ޞުލްޙަވެރިވުމަކުން އެ ދެމަފިރީންކުރެ މީހެއްގެ މައްޗަށް އެއްވެސް ކުށެއް އަދި ފާފައެއް ވިއަސް ނެތެވެ. އެއީ، އެ ދެމަފިރީން، އެކަކު އަނެކަކާ ވާހަކަދައްކައި ޞުލްޙަވެރިވެ ކާވެނީގެ ގުޅުން ދެމެހެއްޓުމަށް ޓަކައެވެ. އަދި އެ ދެމަފިރީންނަށްމެ، ވަރިވުމަށްވުރެން ހެޔޮކަން ބޮޑުވެފައި މޮޅު އިތުރުވެގެންވަނީ ކާވެނީގެ ގުޅުން ދަމަހައްޓައި ޞުލްޙަވެރިވުމެވެ.\nޝައްކެއްނެތެވެ. ފިރިމީހާގެ ފަރާތުން އަނބިމީހާއަށް ލިބެންވާ ޙައްޤުތައް ނުވަތަ އޭގެ ތެރެއިން ބައެއް ނަމަވެސް އަނބިމީހާ މާފު ކުރުމަކީ އަދި ފިރިމީހާގެ ފަރާތުން އަނބިމީހާއަށް ދޭންޖެހޭ ޚަރަދުތައް ބަރާބަރަށް ދިނުމަކީ، ގިނަ މީހުންނަށް ވަރަށް އުނދަގޫ ކަމެކެވެ. އެހެނީ، ދަހިވެތިކަމަކީ، ގިނަ އިންސާނުންގެ ޠަބީޢަތުގައިވާ ނޭދެވޭ ސިފައެކެވެ. ވީމާ، އެ ފަދަ ޙާލަތްތަކުގައި، ކޮންމެ ދެމަފިރިއެއްގެ ކިބައިންމެ އެދެވިގެންވަނީ ދަހިވެތިވުމުގެ ނޭދެވޭ ސިފައިން ދުރުވެ، އޭގެ އިދިކޮޅު ސިފަކަމުގައިވާ ދީލަތިވުމުގެ މާތް ސިފައިން ސިފަ ލިބިގަތުމެވެ.\nއެހެނީ، މި ފަދަ ފުރިހަމަ މާތް ރިވެތި އަޚްލާޤީ ސިފަލިބިގެންވާ ބަޔަކުކަމުގައި ތިޔަބައިމީހުން ވަނީ ނަމަ، ދެމަފިރީންގެ ދެމެދުގައި އުފެދޭ ހަމަނުޖެހުންތައް ދުރުވެ، ޞުލްޙަވެރިކަން ޤާޢިމުވުމަކީ ނުހަނު ފަސޭހަ ކަމަކަށް ވާނެއެވެ. އަދި ތިޔަބައިމީހުންގެ އަނބީންނަށް ތިޔަބައިމީހުން އިޙްސާންތެރިވެ، އެ ކަނބަލުންގެ ޙައްޤުތައް އަދާކުރުމުގައި، اللهُ سُبحَانَهُ وَتَعَالَىއަށް ބިރުވެތިވެ، އެ إِلٰهُ އަމުރުކުރެއްވި ކަންތައްތައްކޮށް ނަހީކުރެއްވި ކަންތައްތަކުންދުރުވެ ތަޤްވާވެރިވަނީ ނަމަ ދަންނާށެވެ!\nފަހެ ހަމަކަށަވަރުން، ތިޔަބައިމީހުންކުރާ ހުރިހައި ކަމެއްގެ އެންމެ ކުދިކުދި ތަފްސީލުތަކަށް ދާނދެން މޮޅަށް ދެނެވޮޑިގެންވާ، އެ ހުރިހައި ކަމަކަށް މޮޅަށް ބައްލަވައިވޮޑިގެންވާ ޚަބީރުވަންތަ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެއެވެ. ވީމާ، އެ ހުރިހައި ކަމަކަށްމެ، އެ ކަންކަމާ އެކަށޭނަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.\nދަންނާށެވެ! މި އާޔަތުގައި މި ވަނީ، ކާވެނީގެ މާތް ގުޅުމާ އެކަށީގެންނުވާ ފަދަ ކަންތައްތައްކޮށް، ދުރުހެލިވުމެއް ނުވަތަ އެނބުރިގަތުމެއް ފިރިމީހާގެ ފަރާތުން ފެނިއްޖެ ނަމަ، އަނބިމީހާ ކަންތައް ކުރާންވީ ގޮތެވެ. އެހެންކަމުން، އަނބިމީހާއަށް ފިރިމީހާގެ ފަރާތުން އެ ފަދަ ކަމެއް ފެނިއްޖެ ނަމަ، ދެފަރާތުން ވެސް ރުންކުރުވެ، ދެމަފިރީންގެ ދިރިއުޅުމަށް ގުޑުންއަރާ ފަދަ އެއްވެސް ފިޔަވަޅެއް އެޅުމަކީ، ކޮށްގެންވާނޭ ކަމެއް ނޫން ކަމާއި، ދެ ފަރާތަށް ވެސް އޮތީ، އެއްބަސްވެ ޞުލްޙަވުން ކަން މި އާޔަތުގައި އަންގަވައިފައި ވެއެވެ. އަދި މި އާޔަތުގައި، ދުރުހެލިވުމެއް ނުވަތަ އެނބުރިގަތުމެކެވެ މި ފަދައިން އެ އޮތް ބަސްފުޅުގެ ދަށުގައި ކިތަންމެ ކަމެއް ހިމެނެއެވެ.\nއެއީ، ބޮޑާވެ އިދިކީލިވުމާއި، އަރާރުންވެ ދެކޮޅުވެރިވެ އުޅުމާއި، އެހެން ފަރާތްފަރާތަށް ލެނބި، އެ ފަރާތްތަކާއި ގުޅުން އުފެއްދުމާ އަދި މި ފަދަ އެތައް ކަމެކެވެ. ވުމާއެކު، މި ފަދަ ކަމެއް ފިރިމީހާގެ ކިބައިން ފެނިއްޖެ ނަމަ، ވީހާވެސް އަވަހަކަށް އެ ކަމުގެ ފަރުވާ ހޯދައި، ދެފަރާތް ހަމަޖެހި، ޞުލްޙަވާން ޖެހޭނޭ ކަން މި އާޔަތުގައި އަންގަވައިފައި ވެއެވެ. އަދި މި އާޔަތުގައި ޞުލްޙަވުމެވެ. މި ފަދައިން އެ އޮތް ބަސްފުޅުގެ ދަށުގައި، ޞުލްޙަވުމުގެ އެންމެހައި ގޮތްތައް ހިމެނިގެން ވެއެވެ.\nއެއީ، ލިބޭންވާ ޙައްޤެއް ދޫކޮށްލުމާއި، ދޭންނުޖެހޭ ޙައްޤެއް ނުވަތަ އެއްޗެއް ދިނުން ފަދަ އެންމެހައި ކަންކަމެވެ. ފިރިމީހާ، އަނބިމީހާއަށް ދޭންޖެހޭ ޙައްޤުތަކުގެ ތެރޭގައި، އަނބިމީހާއަށް އަންނައުނު ދިނުމާއި، ކެއުން ބުއިމުގެ ޚަރަދުދިނުމާއި، ހުންނާނޭ ތަނެއް ދިނުމާއި، އަނބިމީހާއާ އެކު ރޭކުރުމާއި، ގިނައަނބީން ތިބި ނަމަ، އެ ކަނބަލުންގެ މެދުގައި ހަމަހަމަކޮށް ކަންތައް ކުރުންފަދަ ޙައްޤުތައް ހިމެނެއެވެ.[210] \nއަދި ތިމާއަށް ލިބޭންވާ ޙައްޤުތަކާއި، ތިމާއަށް ފައިދާހުރި ކަންކަމަށް ދަހިވެތިވުމަކީ، އިންސާނާގެ ފިޠުރަތުގައި ލެއްވިގެންވާ ކަމަކަށް ވުމާ އެކު ވެސް، ދެމަފިރީން ޞުލްޙަވާންޖެހޭ ދަނޑިވަޅުގައި އެ ދަހިވެތިކަމުން އެއްކިބާވެ، އަނެކާގެ މައްޗަށް އިޙްސާންތެރިވެ، ތިމާއަށް ލިބޭންވާ ބައެއް ޙައްޤުތައް ވެސް އަނެކާއަށް ދޫކޮށް، އެކަކުއަނެކަކަށް ހެޔޮކޮށް ހިތުމަށް ވެސް މި އާޔަތުގައި އަންގަވައިފައިވެއެވެ.\nވުމާއެކު، اللهُ سُبحَانَهُ وَتَعَالَىގެ އަމުރުފުޅުތަކަށް ރައްކައުތެރިވެ، ދެމަފިރީން ޞުލްޙަވެ، ކާވެނީގެ ގުޅުން ދެމެހެއްޓުމަށް ޓަކައި ކުރެވޭންހުރި ހުރިހައި މަސައްކަތެއް ކޮންމެ ދެމަފިރިއަކުމެ ކުރާންވާނެއެވެ. އެހެނީ، މީސްތަކުން ޢަމަލުކުރަމުންދާ ގޮތުގެ ހުރިހައި ޚަބަރެއް، އެ إِلٰهُ މޮޅަށް ދެނެވޮޑިގެން ވެތެވެ.[211] ","[210] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ وَالْمُخْتَصَرُ فِي التَّفْسِير مِنْ مَرْكَزِ الدِّرَاسَاتِ الْقُرْآنِيَّة\nبِالْمَمْلَكَةِ الْعَرَبِيَّةِ السُّعُودِيَّة\n[211] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(129) އޭ ފިރިހެނުންނޭވެ! އަނބީންދެކެ ތިޔަބައިމީހުންގެ ހިތުގައި އުފެދޭ ލޯބީގައި ހުރިހައި އަނބީން އެއްވަރުކޮށް ހަމަހަމަކުރުމަށް ތިޔަބައިމީހުން ކިތަންމެ ވަރަކަށް އެދި ދަހިވެތިވެ، ކޮޅުނެތްކޮޅަށް މަސައްކަތް ކުރިކަމުގައި ވިޔަސް، އެ ކަމަކީ ހަމަހިލައި ތިޔަބައިމީހުންނަށް ކުރެވޭނޭ ކަމެއް ނޫނެވެ. މި ކަން މިހެންހުރި ކަމުގައި ވިއަސް، އެކަކަށްވުރެން ގިނަ އަންހެނުންނާ އިނދެގެން ތިޔަބައިމީހުން އުޅޭއިރު، ކޮންމެވެސް އެއް އަންބެއްގެ ފަރާތަށް މުޅީން ލެނބި، އަނެއް އަންބަކަށް ދޭންވީ ޙައްޤުތައްނުދީ، އޭނާ ވަރި ވެސް ނުކޮށް އަދި ސުލްޙަވުމެއް ވިއަސް ނެތި، އިނދެގެން ހުރެމެ، ނުއިނދެ އުޅޭ މީހަކު ފަދައިން އޭނާއާމެދު ކަންތައްތައްކޮށް، ބޮޑަށް ލޯބިވާ އަނބިމީހާގެ ފަރާތަށް ތިޔަބައިމީހުން މުޅީން ލެނބި ނުގަންނާށެވެ!\nއެހެނީ، ވަކި އަންބެއްގެ ފަރާތަށް، ނުވަތަ ވަކި އަނބީންތަކެއްގެ ފަރާތަށް މުޅީން ލެނބުމަކީ، ތިޔަބައިމީހުން ފާފަވެރިވާނޭ ކަމެކެވެ. އަދި އަނބީންނަށް އިޙްސާންތެރިވެ، އަނބީންގެ މެދުގައި ހަމަހަމަކުރުމުގެ ކުޅަދާނަކަން ތިޔަބައިމީހުންނަށް ލިބިގެންވާ ކަންކަމުގައި ހުރިހައި އަނބީންގެ މެދުގައި ހަމަހަމަކޮށް، ކެއިންބުއިމާއި، އަންނައުނު ދިނުމާއި، ދިރިއުޅޭނޭ ތަނެއް ދިނުމާއި، ރޭކުރުން ފަދަ ޙައްޤުތައް ދިނުމުގައި ޢަދްލު އިންސާފު ޤާއިމުކުރާހުށިކަމެވެ.\nއަދި، اللهُ سُبحَانَهُ وَتَعَالَى އަމުރުކުރެއްވި އެންމެހައި ކަންތައްތައްކޮށް ނަހީކުރެއްވި ކަންތައްތަކުން ދުރުވެ، اللهُ سُبحَانَهُ وَتَعَالَىއަށް ބިރުވެތިވެ، ތިޔަބައިމީހުންގެ ޢަމަލުތައް އިޞްލާޙުކޮށް، ދެމަފިރީންގެ ދެމެދު ޞުލްޙަވެރިކަން ޤާއިމުކޮށް، ތަޤްވާވެރިވަނީ ނަމަ ދަންނާށެވެ!\nފަހެ ހަމަކަށަވަރުން، ވަކި އަންބެއްގެ ފަރާތަށް، ނުވަތަ ވަކި އަނބީންތަކެއްގެ ފަރާތަށް މުޅީން ލެނބުން ވިއަސް އަދި އެ ނޫން ކުށެއް ވިއަސް ކުރެވުމަށް ފަހު، އެ إِلٰهُގެ ޙަޟްރަތަށް ރުޖޫޢަވެ ތައުބާވާ އަޅުތަކުންގެ ފާފަ ގިނަގިނައިން ފުއްސަވާ އެބައިމީހުންނަށް ނުހަނު އޯގާވަންތަ ރަޙީމުވަންތަ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެންވެތެވެ.[212] \nދަންނާށެވެ! މި އާޔަތުގައި މި ވަނީ، އެކަކަށްވުރެން ގިނަ އަނބީން ތިބޭ ފިރިހެނުން، އެބައިމީހުންގެ އަނބީންނާމެދު ކަންތައްކުރަންޖެހޭ ގޮތެވެ. އެއީ، ރޭކުރުމާއި، ކާބޯތަކެއްޗާއި އަންނައުނު ދިނުމާއި، އުޅޭނޭ ތަނެއް ދިނުމާއި އަދި މި ނޫނަސް، ތިމާގެ އިޚްތިޔާރާއި ބާރުގެ ދަށުން ހިނގާ އެންމެހައި ކަންތައްތަކުގައި ހުރިހައި އަނބީންގެ މެދުގައި ހަމަހަމަކުރުމެވެ.\nނަމަވެސް، ހިތުގެ ލެނބުމަކީ، އެ ކަމުގެ މައްޗަށް އިންސާނާގެ ބާރު މުޅީން ނުހިނގާ ކަމަކަށް ވުމާ އެކު، އެ ކަމުގައި ކޮންމެވެސް ލުޔެއް ދެއްވައި، ތިމާގެ ހިތުގެ ހުރިހައި ލެނބުމެއް ވަކި އެއްފަރާތަކަށް ލެނބިގެންދާ ގޮތުގައި ލެނބިގެން ނުދިއުމަށް، އެކަކަށްވުރެ ގިނަ އަނބީން ތިބޭ ފިރިހެނުންނަށް، اللهُ سُبحَانَهُ وَتَعَالَى މި އާޔަތުގައި އަމުރުކުރެއްވިއެވެ. އެހެނީ، އެ ފަދަ ގޮތަކަށް ވަކި އަންބެއްގެ ފަރާތަށް ލެނބިގެން ހިނގައްޖެ ނަމަ، ދެންހުރި އަންބަކު ނުވަތަ ދެން ތިބި އަނބީން ތިބޭނީ، އެއްވެސް ރައްކައުތެރިކަމެއް، ހަމަނޭވާލުމެއް އަދި ހަމަޖެހޭ ޒަވާޖީ ޙަޔާތެއް ވެސް ނުލިބި، ފިރިއަކުހުރި ކަމުގައި ވިއަސް ފިރިއަކު ނެތް މީހެކޭ އެއްފަދަވެ، އެލުވިފައިވާ ގޮތަށެވެ.[213] \nرَسُولُ اللهِ ﷺ ޙަދީޘުކުރެއްވިއެވެ. «مَنْ كَانَتْ لَهُ امْرَأَتَانِ، فَمَالَ إِلَى إِحْدَاهُمَا جَاءَ يَوْمَ الْقِيَامَةِ وَشِقُّهُ مَائِلٌ».[214] މާނައީ: ”މީހެއްގެ ދެ އަނބީން ތިބެފައި، އޭގެ ތެރެއިން އެކަކުގެ ފަރާތަށް ލެނބިޖެ ނަމަ، ދަންނާށެވެ! ފަހެ، ޤިޔާމަތް ދުވަހުން، މަޙްޝަރުގެ މައިދާނަށް އެ މީހަކު އަންނަހުށީ، އެއްފަޅި ލެނބިފައިވާ މީހެއްގެ ގޮތުގައެވެ. އަދި ވަކި އަންބަކާމެދު، ތިމާގެ ހިތުގައި އިތުރު ލޯތްބެއް އުފެދުނު ކަމުގައި ވިއަސް، ހުރިހައި އަނބީންގެ މެދުގައި ހަމަހަމައަށް ކަންތައްކޮށް ޢަދްލުވެރިވެ، ހިތުގައި އުފެދޭ ލޯބީގައި ވެސް ވަކިފަރާތަކަށް މުޅީން ނުލެނބި ހުރުމުގެ ތައުފީޤުދެއްވުން އެދި، اللهُ سُبحَانَهُ وَتَعَالَىގެ ޙަޟްރަތުގައި ދަންނަވަން ޖެހޭނޭ ވެސް މެއެވެ.“\nއެއީ، رَسُولُ اللهِ ﷺ އެ ކަން ކުރެއްވި ގޮތެވެ. އެހެނީ، ކީރިތި ރަސޫލާގެ ހިތްޕުޅުގައި، އެ ރަސޫލާގެ އަނބިއަނބިކަނބަލުންގެ ތެރެއިން عَائِشَة رَضِيَ اللَّهُ عَنْهَاގެ މައްޗަށް އިތުރު ލޯތްބެއް އުފެދުނު ހިނދު، اللهُ سُبحَانَهُ وَتَعَالَىގެ ޙަޟްރަތުގައި ދެންނެވި ކަމުގައި ވެއެވެ. «اللَّهُمَّ هَذِهِ قِسْمَتِي فِيْمَا أَمْلِكُ، فَلَا تَلُمْنِي فِيمَا تَمْلِكُ وَلَا أَمْلِكُ»[215] \nމާނައީ: ”އޭ މަތިވެރިވަންތަ اللهއެވެ! މިއީ، ތިމަން އަޅާގެ އިޚްތިޔާރާއި ބާރުގެ ދަށުން ހިނގާ އެންމެހައި ކަންތައްތަކުގައި، ތިމަން އަޅާގެ އަނބީންގެ މެދުގައި ހަމަހަމަކޮށް، ތިމަން އަޅާ ޢަދްލުވެރިވާ ގޮތެވެ. ނަމަވެސް، ހިތުގެ ލެނބުމަކީ، އިބަ إِلٰهُގެ ޙަޟްރަތުގައިވާ އަދި އެ ކަމުގެ މައްޗަށް ތިމަން އަޅާގެ ބާރު ނުހިނގާ ކަމަކަށް ވުމާ އެކު، އެ ކަމާމެދު ތިމަން އަޅާ ކުށްވެރިކުރައްވައި، ތިމަން އަޅާއާ ސުވާލުނުކުރައްވާނދޭވެ!“\nއަދި ހަމަ އެހެންމެ، އަނބީންގެ މެދުގައި ޢަދްލުވެރި ނުވެވޭނޭ ނަމަ، އެކަކަށްވުރެން ގިނަމީހުންނާ ނުއިނުމަށް، اللهُ سُبحَانَهُ وَتَعَالَى ވަނީ މި ސޫރަތުގެ ތިންވަނަ އާޔަތުގައި އެންމެހައި މުސްލިމު ފިރިހެނުންނަށް އަމުރުކުރައްވައިފައެވެ.","[212] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[213] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي\n[214] رَوَاهُ أَبُو دَاؤُود، وَقَالَ الشَّيْخُ شُعَيْبُ الْأَرْنَؤُوطُ إِسْنَادُهُ صَحِيحٌ.\n[215] رَوَاهُ أَبُو دَاؤُود، وَقَالَ الشَّيْخُ شُعَيْبُ الَأْرْنَؤُوطُ إِسْنَادُهُ صَحِيحٌ."],["(130) އަދި ދެމަފިރީންގެ ދެމެދުގައި އެކުވެރިކަމާއި ޞުލްޙަވެރިކަން ޤާއިމުކުރުމަށް ޓަކައި ކުރެވެންހުރި ހުރިހައި މަސައްކަތެއް ކުރުމަށްފަހު ޞުލްޙަ ޤާއިމުނުކުރެވިއްޖެ ނަމަ، ވަރިކުރުމުގެ ނުވަތަ خُلْعَއިގެ ޛަރީޢާއިން، ދެމަފިރީން ވަރިވުމަކީ، އިސްލާމް ދީން ހުއްދަކުރާ ކަމެކެވެ. އަދި، اللهُ سُبحَانَهُ وَتَعَالَىގެ ރަޙުމަތްވަންތަކަމާއި، އިޙްސާންވަންތަކަމާއި، ފަޟްލުވަންތަކަމުގެ ތަނަވަސްކަމުން، އޭގެ ކުރީން އެ ދެ މީހުން އުޅެމުންދިޔަ ޒަވާޖީ ޙަޔާތަށްވުރެން ހިތްހަމަޖެހޭ ބާއްޖަވެރި ޙަޔާތެއް، އެ ދެ މީހުންގެ ތެރެއިން ކޮންމެ މީހަކަށްމެ، އެ إِلٰهُ ދައްކަވައިފާނެތެވެ. އެހެނީ، އަޅުތަކުންގެ ޙަޤީޤަތާއި އެބައިމީހުންގެ ބޭނުންތައް މޮޅަށް ދެނެވޮޑިގެންވާ، އެބައިމީހުންގެ ބޭނުންތައް ފުއްދަވައިދެއްވުމުގައި ތަނަވަސްވަންތަ އަދި ޝަރްޢުކުރެއްވުމާއި، ތަދްބީރުކުރެއްވުމާއި، ނިޔާކުރެއްވުމުގައި ޙިކުމަތްވަންތަ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެތެވެ.[216]\nދަންނާށެވެ! ދެމަފިރީންނަށް ޞުލްޙަވެވޭނޭ އެއްވެސް މަގެއް ނުފެނިއްޖެ ނަމަ، ހަދާނޭ ގޮތް މި އާޔަތުގައި މި ވަނީއެވެ. އެއީ، ދެމަފިރީން ވަކިވުމެވެ. އަދި އެ ގޮތަށް، ދެމަފިރީން ވަކިވުމަށް ޓަކައި ދެ ގޮތެއް އޮވެއެވެ. އެއް ގޮތަކީ ވަރިކުރުމެވެ. އެއީ، އިސްލާމީ ޝަރީޢަތުގައި ފިރިހެން މީހާއަށް ދެވިފައިވާ ޙައްޤެކެވެ. އަނެއް ގޮތަކީ خُلْعއެވެ. އެއީ، އަންހެން މީހާއަށް ދެވިފައިވާ ޙައްޤެކެވެ.\nއަދި ދެމަފިރީންނަށް ޞުލްޙަވެވޭނޭ އެއްވެސް މަގެއް ނުފެނިއްޖެ ޙާލަތެއްގައި، އެ ދެ މީހުންނަށް ވަކިވެވޭނޭ ގޮތް އިސްލާމީ ޝަރީޢަތުގައި އޮތް ނަމަވެސް، ވަކިވުމަށްވުރެން މޮޅުވެފައި ހެޔޮކަން ބޮޑީ، ޞުލްޙަވުންކަމާއި، ރައްކައުތެރިވެ ތަޤްވާވެރިވުންކަން، މީގެ ކުރީގެ އާތުގައި ބަޔާންވެ ހިނގައްޖެއެވެ. އަދި خُلْعَއަކީ، ޒަވާޖީ ޙާޔާތް ދެމެހެއްޓޭނޭ އެއްވެސް ގޮތެއް ނެތްކަން އަނބިމީހާއަށް އިޙްސާސްކުރެވިގެން، ކާވެނީގެ ގޮށް މޮހެލާން ބޭނުންވެއްޖެ ހިނދެއްގައި، ވަރިކުރާމަތީން، އަނބިމީހާގެ ފަރާތުން ކޮންމެ ވެސް އެއްޗެއް ފިރިމީހާއަށް ދިނުމާއި، އެ އެއްޗެއް ލިބިގަތުމަށް ފަހު، އަނބިމީހާ ވަރިކޮށް އޭނާ މިނިވަންކުރުމެވެ.[217] ","[216] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[217] تَفْسِيرُ الْبَيَانِ لِلشَّيْخِ مَحُمَّدِ جَمِيل دِيدِي"],["(131) އަދި އުޑުތަކާއި ބިމާ އަދި އެ ދެމެދުގައި ވާހައި އެއްޗަކާއި ކަމެއް މިލްކުވެގެން ވަނީ ހަމައެކަނި އެއްކައުވަންތަ اللهُ سُبحَانَهُ وَتَعَالَى އަށެވެ. އޭ ނަބީކަމާއި ރަސޫކަން ޚަތިމުކުރެއްވި ރަސޫލާގެ އުންމަތުގެ މީހުންނޭވެ! އަދި ހަމަކަށަވަރުން، ތިމަން اللهُ އަމުރުކުރެއްވި ކަންތައްތައްކޮށް، ނަހީކުރެއްވި ކަންތައްތަކުން ދުރުވެ، ތިމަން إِلٰهއަށް ބިރުވެތިވެ ތަޤްވާވެރިވުމަށް، ތިޔަބައިމީހުންގެ ކުރީގައި، ސަމާވީ ފޮތްތައް ދެއްވުނު ޔަހޫދީންނަށާއި ނަޞާރާއިންނަށް ވަޞިއްޔަތްކުރައްވައި އަމުރުކުރެއްވި ފަދައިން، ތިޔަބައިމީހުންނަށް ވެސް އެ ކަންކަން އެ ގޮތަށް ކުރުމަށް، ތިމަން إِلٰهُ ވަޞިއްޔަތްކުރައްވައި އަމުރުކުރެއްވީމެވެ.\nއަދި ތިޔަބައިމީހުން، ތިމަން اللهُގެ މި އަމުރުފުޅަށް އިންކާރުކޮށް، ތިމަން إِلٰهُގެ ޝަރީޢަތް ދޮގުކޮށް ދެކޮޅުހަދައި ކާފިރުވެއްޖެ ނަމަ ދަންނާށެވެ! ފަހެ ހަމަކަށަވަރުން، އެ ކަމުގެ ހުރިހައި ގެއްލުމެއް ހުންނާނީ ހަމަ ތިޔަބައިމީހުންގެ އަމިއްލަ ނަފްސަށެވެ. އަދި އުޑުތަކާއި ބިމާ އަދި އެ ދެމެދުގައި ވާހައި އެއްޗަކާއި ކަމެއް މިލްކުވެގެން ވަނީ، ހަމައެކަނި ތިމަން اللهއަށެވެ. ވުމާއެކު، ތިޔަބައިމީހުންގެ ކިބައިން އެއްވެސް ކަމަކަށް، ތިމަން اللهُ ބޭނުންވެވޮޑިގެނެއް ނުވަމެވެ. އަދި ހުރިހައި ގޮތަކުންމެ އަމިއްލަ ޛާތުފުޅައިގެން ފުދިވޮޑިގެންވާ، ހުރިހައި ތާރީފަކާއި ޙަމްދެއް މިލްކުވެގެންވާ އަދި ކުރައްވާ ކަންތައްތަކާއި ސިފަފުޅުތަކުގައި، ޙަމްދު ޘަނާއާއި ތަޢުރީފު ޙައްޤުވެގެންވާ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެތެވެ.[218] \nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، ހަމައެކަނި، އެ إِلٰهއަށް އަޅުކަންކުރުމަށާއި، އެ إِلٰهُ އަމުރުކުރެއްވި ކަންތައްތައް އެ އަމުރުކުރެއްވި ގޮތަށްކޮށް، ނަހީކުރެއްވި ކަންތައްތަކުން މުޅީން ދުރުވެ ތިބުމަށް، ކީރިތި ޤުރްއާނުގައި ބާވައިލެއްވި އަމުރުފުޅުތަކަކީ، އެންމެހައި ސަމާވީ ދީންތަކުގައި ވެސް ބާވައިލެއްވި އަމުރުފުޅުތަކެއް ކަމެވެ.\nއަދި ދުނިޔޭގައި ވާހައި ބަޔަކު، اللهُ سُبحَانَهُ وَتَعَالَىއަށް އުރެދި ކާފިރުވެ، އެ إِلٰهُ ފިޔަވައި އެހެނިހެން ފަރާތްތަކަށް އަޅުކަންކުރި ކަމުގައި ވިއަސް، އެ ކަމުގެ ސަބަބުން، ކިތަންމެ ކުޑަ އުނިކަމެއް ވިއަސް، އެ إِلٰهއަށް ނުލިބޭނޭ ވާހަކައެވެ. އެހެނީ، އުޑުތަކާއި ބިމާ އަދި އެ ދެމެދުގައި ވާހައި އެއްޗަކާއި ކަމެއް މިލްކުވެގެން ވަނީ، ހަމައެކަނި اللهއަށެވެ. ވީމާ، ޚަލްޤުތަކުންގެ ކިބައިން އެއްވެސް ކަމަކަށް، اللهُ ބޭނުންވެވޮޑިގެނެއް ނުވެތެވެ.\nއަދި، اللهُ سُبحَانَهُ وَتَعَالَىއީ، އަމިއްލަ ޛާތުފުޅައިގެން ފުދިވޮޑިގެންވާ، ހުރިހައި ތަޢުރީފަކާއި ޙަމްދެއް، މިލްކުވެވޮޑިގެންވާ إِلٰهއެވެ.","[218] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(132) އަދި އުޑުތަކާއި ބިމާ އަދި އެ ދެމެދުގައި ވާހައި އެއްޗަކާއި ކަމެއް މިލްކުވެގެން ވަނީ، އެއްކައުވަންތަ اللهُ سُبحَانَهُ وَتَعَالَىއަށެވެ. އެހެންކަމުން، ކިޔަމަންތެރިކަން އަދާކޮށް އަޅުކަންކުރުން ޙައްޤުވެގެންވާ ފަރާތަކީ، ހަމައެކަނި، އެ إِلٰهއެވެ.\nއަދި ޚަލްޤުތަކުންގެ ހުރިހައި ކަމަކާއި ޙަވާލުވެވޮޑިގަންނަވާ އަދި ހުރިހައި ދެރައެއް ޚަލްޤުތަކުންގެ ކިބައިން ދުރުކޮށްދެއްވާ، ޚަލްޤުތަކުންގެ ހުރިހައި ކަމެއް ތަދްބީރުކުރައްވާ އެ ކަންކަން ހިންގެވުމައިގެން ޤާއިމުވެވޮޑިގެންވާ އަދި ހުރިހައި އެހީއަކާއި ނަޞްރެއް ޚަލްޤުތަކުންނަށް ދެއްވާ ވަކީލަކުކަމުގައި، اللهُ ފުދެއެވެ. ވީމާ، ހުރިހައި ކަމެއްގައިމެ، އެންމެހައި ޚަލްޤުތަކުން، اللهُ سُبحَانَهُ وَتَعَالَىއަށް ވަކީލުކުރާހުށިކަމެވެ![219] ","[219] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(133) އޭ މީސްތަކުންނޭވެ! اللهُ سُبحَانَهُ وَتَعَالَى އިރާދަކުރައްވަނީ ނަމަ، ތިޔަބައިމީހުން އެންމެން ހަލާކުކުރައްވައި ނެތިކުރައްވައިފީހެވެ. އަދި ތިޔަބައިމީހުންގެ ބަދަލުގައި، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެ އެ إِلٰهއަށް ނުއުރެދޭ އެހެން ބަޔަކު، އެ إِلٰهُ ގެންނަވައިފީހެވެ. އަދި އެ ކަން އެ ގޮތަށް ކުރެއްވުމަށް، ކުޅަދުންވަންތަ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެތެވެ.[220]\nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އަމުރުފުޅުތަކަށް އުރެދި ނުކިޔަމަންތެރިވެ، އެ إِلٰهއަށް ކާފިރުވާ ކޮންމެ ބަޔަކަށް ޓަކައިވާ އިންޛާރުގެ ބަސްފުޅެކެވެ. އެހެނީ، اللهُ سُبحَانَهُ وَتَعَالَى އިރާދަކުރައްވައިފި ނަމަ، ދެކޮޅުވެރިވެ ކާފިރުވާ އެންމެން ނެތިކުރައްވައި، އެހެން ބަޔަކު ގެންނެވުމަށް، އެ إِلٰهُ ކުޅަދުންވަންތައެވެ.","[220] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(134) އޭ މީސްތަކުންނޭވެ! ތިޔަބައިމީހުންގެ ތެރެއިން، އާޚިރަތް ދުވަހުގެ ޘަވާބާއި ދަރުމައަށް ނޭދި، ހަމައެކަނި ދުނިޔޭގެ ނިޢުމަތާއި، އަރާމާއި، އުފަލާއި، މަޖާ ލިބުމަށް އެދޭ މީހާ ދަންނާށެވެ! ފަހެ، ދުނިޔޭގައި ވެސް އަދި އާޚިރަތުގައި ވެސް، ތިޔަބައިމީހުންނަށް ނިޢުމަތާއި، ޘަވާބާއި، ދަރުމަ ދެއްވުން ވަނީ، اللهُ سُبحَانَهُ وَتَعَالَىގެ ޙަޟްރަތުގައެވެ. އަދި އަޅުތަކުން ދައްކާ ހުރިހައި ވާހަކަތަކެއް ފުރިހަމައަށް އައްސަވައިވޮޑިގެންވާ، އެބައިމީހުންކުރާ ހުރިހައި ޢަމަލަކަށް މޮޅަށް ބައްލަވައިވޮޑިގެންވާ، އެބައިމީހުންގެ ނިޔަތްތައް، މޮޅަށް ދެނެވޮޑިގެންވާ، إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެތެވެ.[221] ކަންތައްހުރީ މިހެން ކަމުގައިވާއިރު، ދުނިޔެއާއި އާޚިރަތުގެ ނިޢުމަތާއި، ޘަވާބާއި، ދަރުމަ ދެއްވުމަށް އެދި، ހަމައެކަނި، އެ إِلٰهُގެ ޙަޟްރަތުގައި ތިޔަބައިމީހުން ދަންނަވާށެވެ!\nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىގެ އަމުރުފުޅުތަކަށް ކިޔަމަންތެރިވެ، އެ إِلٰهُގެ ރަސޫލާއާ ތަބާވެ، އިސްލާމް ދީނުގައިވާ ގޮތަށް އުޅޭ މީހުންނަށް ދެ ދުނިޔޭގައި ވެސް ހުންނާނޭ ދަރުމައާއި، ޘަވާބާއި، ނިޢުމަތުގެ ވާހަކައެވެ.","[221] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(135) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! އަދި ތިޔަބައިމީހުންނަށް ހެކިބަސް އަދާކުރާންޖެހޭ ހުރިހައި ޙާލަތެއްގައިމެ، اللهُ سُبحَانَهُ وَتَعَالَىގެ ވަޖްހުފުޅު އަދައި އިންޞާފުވެރިކަމާ އެކު ޢަދްލަށް ހެކިބަސް އަދާކޮށް އަދި ހުރިހައި ޙާލަތެއްގައިމެ، ޢަދްލު އިންޞާފު ޤާއިމުކުރުމުގައި ދެމިތިބޭ ބަޔަކު ކަމުގައި ތިޔަބައިމީހުން ވާ ހުށިކަމެވެ! އަދި އެ ހެކިބަސް އަދާކުރެވެނީ، ތިޔަބައިމީހުންގެ އަމިއްލަ ނަފްސާ ދެކޮޅަށް ނުވަތަ މައިންބަފައިންނާ ދެކޮޅަށް ނުވަތަ ގާތްތިމާގެ މީހުންނާ ދެކޮޅަށް ކަމުގައި ވިޔަސް، ތެދުވެރިކަމާއި ޢަދްލުވެރިކަމާ އެކު ހެކިބަސް އަދާކުރާހުށިކަމެވެ!\nއަދި އެ މީހަކާ ދެކޮޅަށް ހެކިބަސް ދެވެނީ މުއްސަނދި މީހަކު ކަމުގައި ވާތީވެ، އޭނާގެ ތަނަވަސްކަމަށް ބަލައި އޭނާގެ ޙައްޤުގައި ދޮގު ހެކި ނުދޭހުށިކަމެވެ! ނުވަތަ އެ މީހަކާ ދެކޮޅަށް ހެކިބަސް ދެވެނީ ފަޤީރަކު ކަމުގައި ވާތީވެ، އޭނާގެ އަތްމަތި ދަތިކަމަށް ޓަކައި، އޯގާވެރި ކަމާއި ހަމްދަރުދީގެ ނަޒަރުން ބަލައި އޭނާގެ ޙައްޤުގައި ވިއަސް، ދޮގު ހެކި ނުދޭހުށިކަމެވެ! އެހެނީ، މުއްސަނދި މީހާ ނުވަތަ ފަޤީރު މީހާ ރުއްސުމަށްވުރެން، ހެކިދޭ މީހާއަށް އައުލާކަން ބޮޑީ، اللهُ سُبحَانَهُ وَتَعَالَىގެ ކޯފާއަށް ހުށަހެޅިނުގަނެ ޢަދްލަށް ހެކިދިނުމެވެ. އަދި މުއްސަނދި މީހާއާއި ފަޤީރު މީހާއާ ދެ މީހުންނަށް ފައިދާއާއި މަޞްލަޙަތުހުރި ގޮތް، މޮޅަށް ދެނެވޮޑިގެންވަނީ އަދި އެ ދެ މީހުންގެ ބޭނުންތައް ފުއްދަވައި ދެއްވައި އެބައިމީހުންނަށް ރިޒްޤު ދެއްވަނީ، އެ إِلٰهއެވެ.\nވީމާ، ތިޔަބައިމީހުން، ޙައްޤުން އެއްކިބާވެ ހަވާނަފްސުގެ އެދުންތަކާ ތަބާވެ، ޢަދްލުވެރިވުން ދޫކޮށްލައި، ދޮގުހެކި ނުދޭހުށިކަމެވެ! އަދި ތިޔަބައިމީހުން، ހެކިބަސް ބަދަލުކޮށް، ޙަޤީޤަތާ ޚިލާފަށް ހެކިދީ، ނުވަތަ ހެކިބަސް ނުދީ ސިއްރުކޮށްފި ނަމަ، ތިޔަބައިމީހުންނަށް އެ ކުރެވެނީ، اللهُ سُبحَانَهُ وَتَعَالَىގެ އަމުރުފުޅާ ޚިލާފު ކަމެކެވެ. ފަހެ ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، ތިޔަބައިމީހުންކުރާ ހުރިހައި ކަމެއްގެ އެންމެ ކުދިކުދި ތަފްޞީލުތަކަށް ދާނދެން މޮޅަށް ދެނެވޮޑިގެންވާ، އެ ހުރިހައި ކަމަކަށް ބައްލަވައިވޮޑިގެންވާ، ޚަބީރުވަންތަ إِلٰهُ ކަމުގައެވެ. ވީމާ، އެ ހުރިހައި ކަމަކާ އެކަށޭނަ ޖަޒާ ނުވަތަ ސަޒާ، ތިޔަބައިމީހުންނަށް، އެ إِلٰهُ ދެއްވާނޭ ކަން ކަށަވަރެވެ.[222] \nދަންނާށެވެ! މި އާޔަތުގައި މި ވަނީ، ޢަދްލު އިންޞާފު ޤާއިމުކުރުމަށާއި، ހެކިބަސް އަދާކުރުމުގައި ވަކިފަރާތަކަށް ނުލެނބި، ސީދާވެ ދެމިތިބުމަށް، اللهُ سُبحَانَهُ وَتَعَالَىގެ ޙަޟްރަތުން އައިސްފައިވާ އަމުރުފުޅެކެވެ. ވުމާއެކު، ތިމާގެ އަމިއްލަ ނަފްސާމެދު ވިއަސް، މައިންބަފައިނާމެދު އަދި ގާތްތިމާގެ މީހުންނާމެދު ވިއަސް، ހެކިބަސް އަދާކުރާންޖެހޭނީ ތެދުތެދަށެވެ. އަދި މުއްސަންޖަކަށް، ފަޤީރަކަށް އަދި ދަރަޖަވެރިއަކަށް ދެވޭ ހެކިބަހެއް ކަމުގައި ވިއަސް، ހެކިބަސް އަދާކުރާންޖެހޭނީ ޢަދްލުވެރިކަމާ އެކު ތެދުތެދަށެވެ.\nއަދި ހެކިބަސް ބަދަލުކޮށް ޙަޤީޤަތާ ޚިލާފަށް ހެކިދީ، ނުވަތަ ހެކިބަސް ނުދީ ސިއްރުކޮށްފި ނަމަ، އެ ކުރެވެނީ، اللهُ سُبحَانَهُ وَتَعَالَىގެ އަމުރުފުޅާ ޚިލާފު ކަމެކެވެ. އަދި ހަމަކަށަވަރުން، اللهُ سُبحَانَهُ وَتَعَالَى ވޮޑިގެންވަނީ، އެންމެހައި ޚަލްޤުތަކުންކުރާ ހުރިހައި ކަމެއްގެ އެންމެ ކުދިކުދި ތަފްޞީލުތަކަށް ދާނދެން މޮޅަށް ދެނެވޮޑިގެންވާ، އެ ހުރިހައި ކަމަކަށް ބައްލަވައިވޮޑިގެންވާ، ޚަބީރުވަންތަ إِلٰهُ ކަމުގައެވެ.\nވީއިރު، ޢަދްލުވެރިކަމުން އެއްކިބާވެ، ހެކިބަސް ބަދަލުކޮށް، ޙަޤީޤަތާ ޚިލާފަށް ހެކިދީ، ނުވަތަ ހެކިބަސް ނުދީ ސިއްރުކޮށްފި ނަމަ، އެ ކަމުގެ ސަޒާ، އެ މީހަކަށް، اللهُ سُبحَانَهُ وَتَعَالَى ދެއްވާނެތެވެ.","[222] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(136) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުން، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށް އީމާންވެ، އެ އީމާންކަން މަތީ ފިސާރި ވަރުގަދައަށް ސާބިތުވެ އެ ގޮތުގައި ދެމިތިބޭށެވެ! އަދި، اللهُ سُبحَانَهُ وَتَعَالَىގެ ރަސޫލާއަށް، އެ إِلٰهُ ބާވައިލެއްވި، ކީރިތި ޤުރްއާނަށާއި، އެ ފޮތް ބާވައިލެއްވުމުގެ ކުރީން، އެ إِلٰهُ ބާވައިލެއްވި އެންމެހައި ފޮތްތަކަށް ވެސް، ތިޔަބައިމީހުންގެ ހިތުގެ އަޑީން އީމާންވެ، އެ އީމާންކަން މަތީ ސާބިތުވެ، އެ ގޮތުގައި ދެމިތިބޭށެވެ!\nއަދި، اللهُ سُبحَانَهُ وَتَعَالَىއަށާއި، އެ إِلٰهُގެ މަލާއިކަތުންނަށާއި، އެ إِلٰهُ ބާވައިލެއްވި ފޮތްތަކަށާއި، އެ ފޮތްތަކުގައި، އެ إِلٰهُ ބާވައިލައްވައިފައިވާ ޙައްޤު ދީން ޤަބޫލުކޮށް، އެ ދީނަށް ޢަމަލުކުރުމަށް އިންސީންނާއި ޖިންނީންނަށް ގޮވައިލެއްވުމަށް ޓަކައި، އެ إِلٰهُ ފޮނުއްވި ރަސޫލުންނަށް އީމާންނުވެ ކާފިރުވާ މީހާ ދަންނާށެވެ! އަދި އިންސީންނާއި ޖިންނީން ދުނިޔޭގައި ކުޅަ ޢަމަލުތަކުގެ ޙިސާބުބައްލަވައި އެ ޢަމަލުތަކަށް ޖަޒާދެއްވަނިވި އާޚިރަތް ދުވަހަށް އީމާންނުވެ ކާފިރުވާ މީހާ ދަންނާށެވެ!\nފަހެ، އެ ފަދަ ކޮންމެ މީހަކުމެ، ޙައްޤުގެ މަގުން އެއްކިބާވެ، ބޮޑުވެގެންވާ މަގުފުރެދުމަކުން މަގުފުރެދި، އިސްލާމް ދީނުން ބޭރުވެ، އެ ދީނާ ނުހަނު ދުރަށް ހިނގައްޖެ ކަން ކަށަވަރެވެ.[223] \nދަންނާށެވެ! މި އާޔަތުގައި މި ވަނީ، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށާއި، އެ ރަސޫލާއަށް ބާވައިލެއްވުނު ފޮތަށާއި، އޭގެ ކުރީގެ ރަސޫލުންނަށް ބާވައިލެއްވުނު ފޮތްތަކަށް އީމާންވުމަށް، އެންމެހައި މުސްލިމުންނަށް، اللهُ سُبحَانَهُ وَتَعَالَى ކުރެއްވި އަމުރުފުޅެކެވެ.\nދަންނާށެވެ! ފޮތުގެ އަހްލުވެރީންގެ ތެރެއިން ބަޔަކު، ކައު އިތުރު ރަސޫލާގެ އަރިހަށް އައިސް ދެންނެވި ކަމުގައި ވެއެވެ. ތިމަންމެން، އިބަ ރަސޫލާއަށާއި، ކީރިތި ޤުރްއާނަށާއި، ތައުރާތަށާއި، مُوسَى عَلَيهِ السَّلَامُއަށް އީމާންވަމުއެވެ. އެ ނޫން ކަމަކަށް އީމާނެއް ނުވަމުއެވެ. ޙަދީޘުކުރެއްވިއެވެ. ”އަދި ކިއެއްތަ! اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށާއި، އެ ރަސޫލާއަށް ބާވައިލެއްވުނު ޤުރްއާނަށާއި، އޭގެ ކުރީގެ ރަސޫލުންނަށް ބާވައިލެއްވުނު އެންމެހައި ފޮތްތަކަށް އީމާންވާށެވެ!“ މި ފަދައިން ޙަދީޘުކުރެއްވުމުން އެބައިމީހުން ދެންނެވިއެވެ. ”ތިޔަ ހުރިހައި ކަމަކަށް ތިމަންމެން އީމާނެއް ނުވާނަމެވެ.“ ދެން، އެ ކަމާ ގުޅޭގޮތުން މި އާޔަތް ބާވައިލެއްވުނު ކަމުގައި ރިވާވެގެން ވެއެވެ.[224] ","[223] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[224] الَجْامِعُ لَأِحْكَامِ الْقُرْآنِ لِلِإمَامِ الْقُرْطُبِي"],["(137) ހަމަކަށަވަރުން، އީމާންވުމަށް ފަހު ކާފިރުވެފައި، ދެން އަނެއްކާ ވެސް އީމާންވުމަށް ފަހު ކާފިރުވެފައި، ދެން ކާފިރުކަން އިތުރުކޮށް، މަރަށް ޙާޟިރުވެއްޖެއުމަށް ދާނދެން، އެ ގޮތުގެ މަތީގައި ދެމިތިބި މީހުންނަށް ފާފަފުއްސަވަނިވި، إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެނެއް ނުވެތެވެ.\nއަދި އެ ފަދަ މީހުންނަށް ހިދާޔަތުގެ މަގަށް މަގުދެއްކެވުމަށް ވިއަސް، اللهُ سُبحَانَهُ وَتَعَالَى ވޮޑިގެނެއް ނުވެތެވެ. ވުމާއެކު، އީމާންވުމަށް ފަހު ކާފިރުވެ، މުރުތައްދުވެ، ކާފިރުކަންމަތީގައި މަރުވާ މީހުންނަކީ، އެ ބައެއްގެ ފާފަ ފޮހެވި ސުވަރުގެ ވަދެވޭނޭ ބަޔަކު ނޫން ކަން ކަށަވަރެވެ.[225] \nމި އާޔަތް ބާވައިލެއްވުނީ، ޔަހޫދީންނާ މެދުގައި ކަމަށް ރިވާވެފައި ވެއެވެ. އެބައިމީހުން، مُوسَى عَلَيهِ السَّلَامُއަށް އީމާންވިއެވެ. އަދި އެއަށްފަހު، ކާފިރުވެ ގެރިއަށް އަޅުކަންކުރިއެވެ. އެއަށްފަހު، މީޤާތުން، مُوسَى عَلَيهِ السَّلَامُ އެނބުރިވަޑައިގަތުމުން، އެ ރަސޫލާއަށް އީމާންވިއެވެ.\nއެއަށްފަހު، عِيسَى عَلَيهِ السَّلَامُ ރަސޫލުކަމައިގެން ފޮނުއްވުމުން، އެ ރަސޫލާއާ ދެކޮޅުވެރިވެ ކާފިރުވިއެވެ. ދެން އެއަށްފަހު، مُحَمَّدُ ﷺ ރަސޫލުކަމައިގެން ފޮނުއްވުމުން، އެ ރަސޫލާއާ ވެސް ދެކޮޅުވެރިވެ، ކާފިރުވެ، ކާފިރުކަން އިތުރުކުޅައެވެ.[226] ","[225] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[226] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(138) އޭ ރަސޫލާއެވެ! ބޭރުފުށުން އީމާންކަން ފައުޅުކޮށް، ހިތުތެރޭގައިވާ ކާފިރުކަން ސިއްރުކޮށް ވަންހަނާކޮށް އުޅޭ މުނާފިޤުންނަށް ޓަކައި، ހަމަކަށަވަރުން ވެސް، ވޭންދެވެނި ޢަޛާބެއް ހުރިކަމުގެ ”އުފައުވެރި“ ޚަބަރު، އިބަ ރަސޫލާ އެބައިމީހުންނަށް ދެއްވާށެވެ![227]\nދަންނާށެވެ! މި އާޔަތުގައި މިވަނީ، މުނާފިޤުންނަށްހުރި ނުހަނު ބޮޑު އިންޛާރުގެ ބަސްފުޅެކެވެ. އެއީ، މުނާފިޤުންނަށް ޤިޔާމަތް ދުވަހުން ލިބޭނޭ ގަދަފަދަ ޢަޛާބުގެ ވާހަކައެވެ.","[227] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(139) އެ މުނާފިޤުންނަކީ، މުއުމިނުންނާ އެކުވެރިވެ، ގާތްކަމާއި ރަޙުމަތްތެރިކަން ބެހެއްޓުމުގެ ބަދަލުގައި، ކާފިރުންނާ އެކުވެރިވެ، ގާތްކަމާއި ރަޙުމަތްތެރިކަން ބަހައްޓައި އުޅޭ މީހުންނެވެ. އަދި އެ ގޮތަށް ކަންތައްކުރާއިރު އެ މުނާފިޤުން އެދެނީ، ކާފިރުންގެ ކިބައިން ބާރު ލިބިގަނެ، އެބައިމީހުންގެ ފަރާތުން ޢިއްޒަތާއި ޝަރަފު ހޯދުމަށްހެއްޔެވެ؟ ފަހެ ހަމަކަށަވަރުން، ހުރިހައި ބާރުވެރިކަމަކާއި، ޢިއްޒަތްތެރިކަމަކާއި، ޝަރަފުވެރިކަމެއް އޮތީ، ހަމަ އެކަނި، اللهُ سُبحَانَهُ وَتَعَالَىއަށެވެ. ވުމާއެކު، ކާފިރުންނަކީ، އެއްވެސް ބަޔަކަށް ބާރުވެރިކަމެއް، ޢިއްޒަތްތެރިކަމެއް އަދި ޝަރަފުވެރިކަމެއް ވިއަސް ދެވޭނޭ ބައެއް ނޫނެވެ. އަދި ކިއެއްތަ! ބަޔަކަށް ނަޞްރުދެއްވައި، ބާރުވެރިކުރައްވައި، އެ ބަޔަކަށް ޢިއްޒަތާއި މާތްކަމާއި ޝަރަފުދެއްވުމުގެ ޙަޤީޤީ ވެރިފަރާތަކީ، ހަމައެކަނި، اللهُ سُبحَانَهُ وَتَعَالَى ކަން ކަށަވަރެވެ.[228]\nދަންނާށެވެ! މި އާޔަތުގައި މި ވަނީ، މުނާފިޤުންގެ ސިފަތަކެވެ. އެއީ، މުއުމިނުންގެ ކިބައިން އެހީތެރިކަން ލިބިގަތުމުގެ ބަދަލުގައި ކާފިރުންގެ ކިބައިން އެހީތެރިކަން ލިބިގަތުމެވެ. އަދި ކާފިރުންގެ ކިބައިން ބާރާއި ޢިއްޒަތް ލިބިގަތުމެވެ.","[228] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(140) އޭ މުއުމިނުންނޭވެ! އަދި ހަމަކަށަވަރުން، ތިޔަބައިމީހުން އެ މަޖިލީހެއްގައި ތިއްބައި، އޭގެ ތެރެއިން ބަޔަކު، اللهُ سُبحَانَهُ وَتَعَالَىގެ އާޔަތްތަކަށް ކާފިރުވެ، އެ އާޔަތްތަކަށް ފުރައްސާރަކޮށް މަލާމާތްކުރާ އަޑު ތިޔަބައިމީހުންނަށް އިވިއްޖެ ނަމަ، ކުފުރުވެރި ވާހަކަތައް ދައްކައި ކުފުރުވެރި ޢަމަލުތައް ކުރުން އެބައިމީހުން ހުއްޓައިލައި، އެ ނޫން އެހެން ވާހަކައެއް ދައްކައިފުމަށް ދާނދެން، އެ ފަދަ ޢަމަލުތައްކުރާ އެއްވެސް ބަޔަކާ އެކު އެއް މަޖިލީހެއްގައި ނުތިބުމަށް، اللهُ سُبحَانَهُ وَتَعَالَى ބާވައިލެއްވި، ކީރިތި ޤުރްއާނުގައި، ތިޔަބައިމީހުންނަށް، އެ إِلٰهُ އަމުރުކުރައްވައި އަންގަވައިފައިވާ ކަން ކަށަވަރެވެ.\nއެހެނީ، އެ ފަދަ ޢަމަލުތައް ކުރެވޭ މަޖިލީސްތަކުގައި ތިޔަބައިމީހުން ތިބެއްޖެ ނަމަ، ހަމަކަށަވަރުން، ތިޔަބައިމީހުން ވެސް ވާހުށީ، اللهُ سُبحَانَهُ وَتَعَالَىގެ އާޔަތްތަކަށް އެބައިމީހުން އެ ކުރާ މަލާމާތާއި ފުރައްސާރައަށް ރުހިގެން ތިބި، އެބައިމީހުންނާ އެއްފަދަ ބަޔަކު ކަމުގައެވެ. އެހެނީ، އުރެދުންތަކަށް ރުހޭ މީހާ ވެސް ވާހުށީ އުރެދޭ މީހުންނާއި އެއްފަދަ މީހަކު ކަމުގައެވެ.\nހަމަކަށަވަރުން، އެންމެހައި މުނާފިޤުންނާއި ކާފިރުން، ޖަހަންނަމައިގައި އެއްތަން ކުރައްވައި، ޖަމާކުރައްވައި، ވަންނިވަންނީގެ ޢަޛާބުގެ ނުބައި ރަހަ އެ ތާނގައި އެބައިމީހުންނަށް، اللهُ سُبحَانَهُ وَتَعَالَى ދެއްވާނޭ ކަން ކަށަވަރެވެ.[229] \nދަންނާށެވެ! މި އާޔަތުގައި މި ވަނީ، ތެދުވެރި އިޚްލާޞްތެރި މުއުމިނުންނާއި މުނާފިޤުންނާ ދެބައިމީހުންނަށް، اللهُ سُبحَانَهُ وَتَعَالَى އަންގަވައިފައިވާ އެންގެވުމެކެވެ. އެ އެންގެވުމުގައި ވަނީ، ކާފިރުންގެ މީހުން، ކީރިތި ޤުރްއާނާ ދެކޮޅުވެރިވެ، ޤުރްއާނުގެ އާޔަތްތަކަށް މަލާމާތްކޮށް، ފުރައްސާރަކުރުމުގެ ބަސްތައް ބުނެ އުޅޭ މަޖިލީސްތަކުގައި ބައިވެރިވެ، އެބައިމީހުންނާ އެކު މަޖިލީސްކޮށް ވާހަކަދައްކައި ނޫޅުމަށެވެ.[230] ","[229] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[230] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(141) އޭ މުއުމިނުންނޭވެ! މުނާފިޤުންނަކީ، ހަނގުރާމަތަކާއި ފިތުނަތައް ތިޔަބައިމީހުންނަށް މެދުވެރިވުން އެދި، އެ ކަމުގެ އިންތިޒާރުގައި ބަލަބަލައި ތިބޭ ބަޔެކެވެ. އެ ގޮތުގައި އެބައިމީހުން ވަނިކޮށް، اللهُ سُبحَانَهُ وَتَعَالَىގެ ދީލަތިވަންތަކަމުން، ޢަދުއްވުންގެ މައްޗަށް، މުސްލިމުންނަށް ނަޞްރާއި ފަތަޙަ ދެއްވައި، ކާފިރުންގެ މުދައު ޣަނީމާކުރެވޭ ގޮތް މެދުވެރިކުރައްވައިފި ނަމަ، އެ މުނާފިޤުން ބުނެތެވެ. ”ފަހެ، ތިޔަބައިމީހުންގެ އެކުވެރި އެހީތެރީން ކަމުގައި ތިމަންމެން ނުވަމުހެއްޔެވެ؟“ އަދި ކޮންމެވެސް މިންވަރެއްގެ ބާރެއް ލިބި އެއްވެސް ކަހަލަ ކާމިޔާބެއް ކާފިރުންނަށް ލިބިއްޖެ ނަމަ، އެ ކާފިރުންގެ ގާތުގައި މުނާފިޤުން ބުނެތެވެ.\n”ހަނގުރާމައިގައި ތިޔަބައިމީހުން ދެރަކޮށް ބަލިކޮށްފައި ވެސް، އަހުރެމެން ވަނީ ތިޔަބައިމީހުން މުޅީން ނައްތައިނުލައި ކަން ތިޔަބައިމީހުން ހަނދާނެއް ނެތްހެއްޔެވެ؟ އަދި ގިނަ ކަންތައްތަކުގައި ތިޔަބައިމީހުންނަށް އެހީތެރިވެ ނަޞްރުދީ ތިޔަބައިމީހުން ދިފާޢުކުރާ ބަޔަކު ކަމުގައި ތިމަންމެން ނުވަމުހެއްޔެވެ؟ އަދި ފެންނަފެނުމުގައި އަހުރެމެން މުސްލިމުންނާ އެކު އުޅުނުކަމުގައި ވިޔަސް، ސިއްރިޔާތުގައި އަހުރެމެން މަސައްކަތްކުރަނީ އަބަދު ވެސް އެބައިމީހުންނަށް ގެއްލުން ދިނުމަށް ޓަކައި ނޫންހެއްޔެވެ؟“\nފަހެ، ޤިޔާމަތް ދުވަހުން، ތިޔަ އެންމެ ތަކުންގެ މެދުގައި، اللهُ سُبحَانَهُ وَتَعَالَى ޢަދްލަށް ޙުކުމްކުރައްވައި ނިޔާކުރައްވާނެތެވެ. މުސްލިމުންނާއި، މުނާފިޤުންނާއި، ކާފިރުންނާ މި އެންމެންގެ މެދުގައި ފައިޞަލާކުރައްވާނެތެވެ. އަދި މުއުމިނުންގެ މައްޗަށް ގަދަވެގަނެ، އެބައިމީހުން މުޅީން ނައްތައިލައި އެބައިމީހުންގެ ވަސް، ދުނިޔެއިން ފޮހެލެވޭނޭ އެއްވެސް މަގެއް، اللهُ سُبحَانَهُ وَتَعَالَىގެ ޢަދުއްވުން ކަމުގައިވާ ކާފިރުންނަކަށް، އެ إِلٰهُ ނުދައްކަވާނެތެވެ. ހަމަކަށަވަރުން، އާޚިރަތުގައި ކާމިޔާބުވަނިވި ބަޔަކީ، اللهُ سُبحَانَهُ وَتَعَالَىއަށް ބިރުވެތިވެ ތަޤުވާވެރިވާ މުއުމިނުން ހަމަ އެކަންޏެވެ.[231] \nދަންނާށެވެ! މި އާޔަތުގައި މި ވަނީ، މުނާފިޤުންގެ ކަންތައްތައް ހުންނަ ގޮތުގެ ބަޔާނެކެވެ. އަދި އެ ބަޔާނުގައި ވަނީ، އެ މުނާފިޤުންނަކީ، މުއުމިނުންނަށް ދެރަގޮތެއް ދިމާވުން އެދި، އެ ކަމަށް ބަލަބަލައިތިބޭ ބަޔެކެވެ. އަދި އެ ފަދައިން އެ ތިބޭ ތިބުމުގައި، މުއުމިނުންނަށް ބާރުލިބި، އެބައިމީހުން ގަދަވެއްޖެ ނަމަ، މުއުމިނުން ރުހޭ ގޮތަށް ވާހަކަދައްކައި، އެބައިމީހުންނާ އެކުގައި ތިބި ކަން ފައުޅުކުރެތެވެ.\nއަދި ކާފިރުންނަށް ބާރުލިބި އެބައިމީހުން ގަދަވެއްޖެ ނަމަ، ކާފިރުން ރުހޭ ގޮތަށް ވާހަކަދައްކައި، އެބައިމީހުންނާ އެކުގައި ތިބި ކަން ފައުޅުކުރެތެވެ. އަދި ހަނގުރާމައިގައި ތިޔަބައިމީހުން ބަލިވެ ދެރަވި ކަމުގައި ވިއަސް، ތިޔަބައިމީހުންގެ ކަންތައްތައް މުޅީން ނެތިގެން ނުދިޔައީ، ތިޔަބައިމީހުންނަށް ޓަކައި އަހުރެމެންކުރި މަސައްކަތުން ކަން ތިޔަބައިމީހުން ހަނދާނެއް ނެތްހެއްޔެވެ؟[232] ","[231] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[232] التَّفْسِيرُ الْوَاضِحُ لِلدَّكْتُور مَحُمَّدِ الِحْجَازِي"],["(142) ހަމަކަށަވަރުން، އީމާންކަން ފައުޅުކޮށް ކާފިރުކަން ވަންހަނާކޮށް، މުސްލިމުންނާ ދެކޮޅަށް ނުބައި ރޭވުންތައް ރާވައި، އެ ކަންތައްތައް، اللهُ سُبحَانَهُ وَتَعَالَىއަށް އޮޅުވައިލެވިދާނޭ ކަމަށް ހީކުރާ ބަޔަކު ކަމުގައި މުނާފިޤުން ވެއެވެ. އަދި އެ ފަދަ ނުބައި ޢަމަލުތައް އެބައިމީހުން ކުރާއިރު، އެބައިމީހުން ހީކުރަނީ އެބައިމީހުން އެ ކުރާ ކަންތައްތައް، اللهُ سُبحَانَهُ وَتَعَالَىއަށް ފޮރުވި ވަންހަނާވެގެން ވާނޭ ކަމަށެވެ. ނަމަވެސް، اللهُ سُبحَانَهُ وَتَعَالَىއީ، އެބައިމީހުންގެ އެ ހުރިހައި ނުބައި ރޭވުމަކާއި މަކަރެއް، އެބައިމީހުންގެ މައްޗަށް ރައްދުކުރައްވައި، އެބައިމީހުންގެ ކިބައިން ބަދަލު ހިއްޕަވަނިވި إِلٰهއެވެ.\nއަދި އެ މުނާފިޤުން، ނަމާދުކުރުމަށް ތެދުވެއްޖެ ނަމަ ތެދުވަނީ، ރީތިނަން ހޯދައި މަޝްހޫރުވުމުގެ ބޭނުމުގައި ކަންދައްކާ ޙާލު، ކަންނެތްކަމާ އެކުގައެވެ. އަދި ވަރަށް ވެސް މަދު ޙާލަތެއްގައި މެނުވީ، اللهُ سُبحَانَهُ وَتَعَالَى ހަނދުމަކޮށެއް އެބައިމީހުން ނޫޅެތެވެ.[233] \nދަންނާށެވެ! މި އާޔަތުގައި ވެސް މި ވަނީ، މުނާފިޤުންގެ ބައެއް ސިފަތަކެވެ. ފުރަތަމަ ސިފައަކީ، ދެފުށްދެގޮތް ކަމެވެ. އެއީ، ބޭރުފުށުން ފައުޅުކުރާ ގޮތާއި ހިތުގައި ސިއްރުކުރާ ގޮތް ތަފާތުވުމެވެ. އެބައިމީހުންގެ ހިތުގައި ފޮރުވައިގެން އުޅޭ ގޮތް، اللهُ سُبحَانَهُ وَتَعَالَى އަށް އެނިގިވޮޑިނުގަންނަވާ ކަމުގައި ދުށުމެވެ. ދެވަނަ ސިފައަކީ، ނަމާދުކުރާއިރު ކަންނެތްވެ ތިބުމާއި، މީސްތަކުންނަށް ދެއްކުމުގެ ގޮތުން ނަމާދުކުރުމާއި، ނަމާދުގެ ތެރޭގައި މަދުން ނޫނީ اللهُ سُبحَانَهُ وَتَعَالَى ހަނދުމަނުކުރުމެވެ.\nމުނާފިޤުންގެ ސިފަތައް ބަޔާންކުރައްވައި، رَسُولُ اللهِ ﷺ ޙަދީޘުކުރެއްވިއެވެ. «إِنَّ أَثْقَلَ الصَّلَاةِ عَلَى الْمُنَافِقِينَ صَلَاةُ الْعِشَاءِ، وَصَلَاةُ الْفَجْرِ، وَلَوْ يَعْلَمُونَ مَا فِيْهِمَا لَأَتَوْهُمَا وَلَوْ حَبْوًا»[234] މާނައި: ”ހަމަކަށަވަރުން، މުނާފިޤުންނަށް އެންމެ ބުރަ އަދި އެންމެ އުނދަގޫ ދެ ނަމާދަކަށް ވަނީ ޢިޝާނަމާދާއި ފަތިސްނަމާދެވެ. އަދި އެ ދެ ނަމާދުގައިވާ ހެޔޮކަން އެބައިމީހުންނަށް އެނގޭ ނަމަ، ފިރުކެމުން ނަމަވެސް އެބައިމީހުން އެ ދެ ނަމާދަށް ޙާޟިރުވީހެވެ.“\nއަދި އެންމެ ބުރަ އެންމެ އުނދަގޫ ދެ ނަމާދަކަށް ޢިޝާނަމާދާއި ފަތިސްނަމާދު ވަނީ، ދުވާލުގެ މަސައްކަތުގެ ސަބަބުން ހަށިގަނޑަށް ކަންނެތްކަން ލިބިފައިވާ ވަގުތާއި، ނިދީގެ ސަބަބުން ހަށިގަނޑަށް ކަންނެތްކަން ލިބިފައިވާ ވަގުތު ކުރާން އޮންނަ ދެ ނަމާދު ކަމުގައި އެ ދެ ނަމާދު ވާތީއެވެ. އަދި ވެސް އެހެން ޙާދީޘެއްގައި ވެއެވެ. «تِلْكَ صَلَاةُ الْمُنَافِقِ: يَجْلِسُ يَرْقُبُ الشَّمْسَ، حَتَّى إِذَا اصْفَرَّتْ، وَكَانَتْ بَيْنَ قَرْنَيِ الشَّيْطَانِ؛ قَامَ فَنَقَرَ أَرْبَعًا لَا يَذْكُرُ اللهَ فِيهَا إِلَّا قَلِيْلًا»[235] \nމާނައި: ”އިރު އޮއްސޭން ކައިރިވާނދެން މީހަކު ނަމާދުނުކޮށް ހުރެފައި، އިރު އޮއްސޭން ކައިރިވެ، އިރަށް ރީނދޫކުލަ އެރުމުން ތެދުވެ، އަވަސްއަވަހަށް ސަޖިދަކޮށް ހަތަރު ރަކްޢަތްކުރެތެވެ. އެއީ، މުނާފިޤުންގެ ނަމާދެވެ. އަދި އެ ނަމާދުގައި ވަރަށް ވެސް މަދުން މެނުވީ، اللهُ سُبحَانَهُ وَتَعَالَى ހަނދުމަކޮށެއް އެބައިމީހުން ނޫޅެތެވެ.“[236] ","[233] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الْإسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة\n[234] صَحِيحُ الَجْامِعِ لِلِإْمَامِ الْبُخَارِي وَصَحِيحُ الِإْمَامِ مُسْلِمٍ\n[235] صَحِيحُ الِإْمَامِ مُسْلِمٍ\n[236] الَجْامِعُ لَأِحْكَامِ الْقُرْآنِ لِلِإْمَامِ الْقُرْطُبِي"],["(143) ހަމަކަށަވަރުން، މުނާފިޤުންނަކީ، އީމާންކަމާއި ކާފިރުކަމާ ދެމެދު، ޝައްކާއި ވަހުމުގެ ތެރޭގައި ހަދާނެ ނަހަދާނެ ގޮތެއް ނޭނގި ޙައިރާންކަމެއްގެ ތެރޭގައި ދެ ފަރާތަށް ކިރިލަކިރިލައި ތިބޭ ބަޔެކެވެ. އެހެންކަމުން، މުއުމިނުންގެ ތެރެއަކު ވެސް އަދި ކާފިރުންގެ ތެރެއަކު ވެސް މުނާފިޤުންނެއް ނުހިމެނެއެވެ. އަދި، اللهُ سُبحَانَهُ وَتَعَالَىއަށް އީމާންވުމުންނާއި ހިދާޔަތުގެ މަގުގައި ސާބިތުވެ ހުރުމުން އެ މީހެއްގެ ހިތް އެއްކިބާކުރައްވައި، اللهُ سُبحَانَهُ وَتَعَالَى އެ މީހަކު މަގުފުރައްދަވައިފި މީހާ ދަންނާށެވެ! ފަހެ، ހިދާޔަތުގެ މަގަށް އެ މީހަކަށް މަގު ދައްކައި، އެ ގޮތުގައި ސާބިތުކޮށްދެވޭނެ ހަމަ އެއްވެސް ފަރާތެއް، ފަހަރެއްގައި ވެސް، އިބަ ރަސޫލާއަކަށް ފެނިވަޑައެއް ނުގަންނަވާނެތެވެ.[237]\nދަންނާށެވެ! މި އާޔަތުގައި ވެސް ވަނީ، މުނާފިޤުންގެ ބައެއް ސިފަތަކެވެ. އެއީ، އީމާންކަމާއި ކާފިރުކަމާ ދެމެދު ދެއަތަށް ހޫރިހޫރި ތިބުމެވެ. އެހެންކަމުން، އެބައިމީހުންނަކީ މުއުމިނުންނެއް ނޫނެވެ. އަދި ކާފިރުންނެއް ވެސް ނޫނެވެ. އެހެނެއްކަމަކު، އެބައިމީހުންނަކީ، މަގުފުރެދި ގޮސް، އީމާންކަމާއި، ކާފިރުކަމާ ދެމެދު ގެއްލިފައި ތިބޭ ބައެކެވެ.\nއަދި ތެދުމަގު ލިބިގަތުމަށް އެދޭ ބަޔަކު ކަމުގައި އެބައިމީހުން ނުވުމާ އެކު، ތެދުމަގު ލިބޭނޭ ބަޔަކު ކަމުގައި އެބައިމީހުން ނުވެތެވެ.","[237] الْمُخْتَصَرُ فِي التَّفْسِير مِنْ مَرْكَزِ تَفْسِيِر لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(144) އޭ اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް، އެ إِلٰهُގެ ރަސޫލާއާ ތަބާވެގެންވާ މުއުމިނުންނޭވެ! ތިޔަބައިމީހުންގެ ދީނީ އަޚުން ކަމުގައިވާ މުއުމިނުންނާމެދު ތިޔަބައިމީހުން ބަހައްޓާންޖެހޭ ގުޅުމާއި، އެކުވެރިކަމާ އަދި ލޯބިވުން ދޫކޮށް، اللهُ سُبحَانَهُ وَتَعَالَىގެ ދީނަށް އިންކާރުކޮށް ދެކޮޅުހަދާ ކާފިރުންނީ ތިޔަބައިމީހުންގެ އެކުވެރި ރަޙުމަތްތެރީން ކަމުގައި ނުހަދާށެވެ! އަދި މުއުމިނުން ފިޔަވައި ކާފިރުންނީ ތިޔަބައިމީހުންގެ އެކުވެރި ރަޙުމަތްތެރީން ކަމުގައި ހަދާއިރު، ތިޔަބައިމީހުން ތިޔަ އެދެނީ، ތިޔަބައިމީހުންގެ ނިފާޤުކަމުގެ މައްޗަށް ބަޔާންވެ ފައުޅުވެގެންވާ ޙުއްޖަތެއް، اللهُ سُبحَانَهُ وَتَعَالَىގެ ޙަޟްރަތުގައި ޤިޔާމަތް ދުވަހުން ތިޔަބައިމީހުންގެ މައްޗަށް އޮތުމަށްހެއްޔެވެ؟\nދަންނާށެވެ! މި އާޔަތުން ސާބިތުވާ ގޮތުގައި، މުއުމިނުންނާ ގުޅުން ބެހެއްޓުމުގެ ބަދަލުގައި ކާފިރުންނާ ގުޅުން ބެހެއްޓުމަކީ މުނާފިޤުންގެ ސިފައެކެވެ.[238] ","[238] التَّفْسِيرُ الْمُيَسَّرُ مِنْ مَطْبُوعَاتِ وُزَارَةِ الشُّئُونِ الِإْسْلاَمِيَّةِ بِالْمَمْلَكَةِ الْعَرَبِيَّةِ السُّعُودِيَّة"],["(145) ހަމަކަށަވަރުން، ޤިޔާމަތް ޤާއިމުވާ ދުވަހުން މުނާފިޤުން ތިބޭހުށީ، ނަރަކައިގެ އެންމެ އަޑީ ވަތްގަނޑުގައެވެ.\nއޭ ރަސޫލާއެވެ! އަދި ނުބައިކަން ބޮޑުވެގެންވާ ނަރަކައިގެ އެންމެ އަޑީން، މުނާފިޤުން ނެރުމަށް އެހީތެރިވެ މަދަދުވެރިވާނޭ ހަމަ އެއްވެސް ފަރާތެއް، ފަހަރެއްގައި ވެސް، އިބަ ރަސޫލާއަކަށް ފެނިވަޑައެއް ނުގަންނަވާނެތެވެ.[239] \nދަންނާށެވެ! މި އާޔަތުން ޘާބިތުވާ ގޮތުގައި، ޤިޔާމަތް ދުވަހުން، ކާފިރުންނަށް ލިބޭ ޢަޛާބަށްވުރެން މާ ބޮޑު ޢަޛާބު މުނާފިޤުންނަށް ލިބޭނެތެވެ. ސަބަބަކީ، ކުފުރުވެރިކަމުގެ އިތުރަށް، ނިފާޤުކަމުގެ ހުރިހައި ސިފަތަކެއް ލިބިގަތް ބަޔަކު ކަމުގައި އެބައިމީހުންވާ ކަމެވެ. އެހެނީ، އެބައިމީހުންގެ ހިތްތަކުގައި ވަނީ ކުފުރުވެރިކަމެވެ. ދެކޮޅުވެރިކަމެވެ. ނަމަވެސް، ފައުޅުކޮށް އުޅޭނީ އީމާންކަމެވެ. ވީމާ، އެބައިމީހުންގެ ޙަޤީޤަތް އޮޅުވައިލައިގެން އުޅޭކަމުގެ ކުށާއި، ސިއްރުކޮށްގެން ތިބޭ ކުފުރުވެރިކަމުގެ ކުށާއި، މި ދެ ކުށް އެބައިމީހުންގެ ކިބައިގައިވާ ކަމަށް ޓަކައި، އެބައިމީހުންނަށް ލިބޭ ޢަޛާބު އިތުރުވެއެވެ.[240] ","[239] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة\n[240] أَنْوَارُ التَّنْزِيلِ وَأَسْرَارُ التَّأْوِيلِ لِلِإْمَامِ نَاصِرِ الدِّينِ الْبَيْضَاوِي"],["(146) އެހެނެއްކަމަކު، މުނާފިޤުންގެ ތެރެއިން ވެސް ބަޔަކު، އެބައިމީހުންގެ ހިތުގެ އަޑީން، اللهُ سُبحَانَهُ وَتَعَالَىގެ އެއްކައުވަންތަކަން ތެދުކޮށް ޤަބޫލުކޮށް އީމާންވެ، اللهُ سُبحَانَهُ وَتَعَالَىގެ ޙަޟްރަތަށް ރުޖޫޢަވެ ތައުބާވެ، ކުރީގައި އުޅެވުނު ގޮތް ދޫކޮށް ހިތުގެ ޢަމަލުތައް އިޞްލާޙުކޮށް، اللهُ سُبحَانَهُ وَتَعَالَىގެ ދީނުގައި ވަރުގަދައަށް ހިފަހައްޓައި، އެބައިމީހުންގެ ހުރިހައި ޢަމަލެއް، اللهއަށް ޚާލިޞްކޮށް، އެއްވެސް ދެއްކުންތެރިކަމެއް ނެތި، اللهُ سُبحَانَهُ وَتَعَالَىގެ އަމުރުފުޅުތަކަށް ބޯލަނބައި ކިޔަމަންތެރިވެ، މުއުމިނުންދެކެ ލޯބިވެ، އެބައިމީހުންނާ އެކުވެރިކަން ބަހައްޓައިފި ނަމަ، اللهُ سُبحَانَهُ وَتَعَالَى އެބައިމީހުންގެ ތައުބާ ޤަބޫލުކުރައްވާނެތެވެ. އަދި އެ ފަދަ މީހުން ދުނިޔެއާއި އާޚިރަތުގައި ވެސް ވާހުށީ މުއުމިނުންނާ އެކުގައެވެ. އަދި ބޮޑުވެގެންވާ ޘަވާބާއި ދަރުމަ ވެސް، މުއުމިނުންނަށް، اللهُ سُبحَانَهُ وَتَعَالَى ދެއްވާނޭ ކަން ކަށަވަރެވެ.[241]\nދަންނާށެވެ! މި އާޔަތުގައި މި ވަނީ، ޤިޔާމަތް ދުވަހުން، މުނާފިޤުންނަށް ލިބޭ ޢަޛާބުން އިސްތިސްނާކުރެއްވޭނޭ މީހުންގެ ވާހައެވެ. އެއީ، ނިފާޤުކަން ދޫކޮށް، އީމާންވެ ތައުބާވާ މީހުންނެވެ. ނިޔަތާއި ޢަމަލު އިޞްލާޙުކޮށް، މުސްލިމުން ނޫން ބައެއްގެ ރައްކައުތެރިކަން ހޯދުމުގެ ބަދަލުގައި، اللهُ سُبحَانَهُ وَتَعَالَىއާއި، އެ إِلٰهُގެ ދީނާއި، އެ ދީނުގެ ހަމަތަކުން ރައްކައުތެރިކަން ލިބިގަނެ، ތެދުވެރިކަމާއި އިޚްލާޞްތެރިކަމާ އެކު، ހުރިހައި އަޅުކަމެއް، އެ إِلٰهއަށް ޚާލިޞްކުރާ މީހުންނެވެ. ޝައްކެއްނެތެވެ. ޤިޔާމަތް ޤާއިމުވާ ދުވަހުން، އެ ފަދަ މީހުން ތިބޭނީ، މުއުމިނުންނާ އެކު ސުވަރުގޭގެ މަތިވެރި ނިޢުމަތުގައެވެ.","[241] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["(147) އޭ اللهُ سُبحَانَهُ وَتَعَالَى ގެ އަޅުތަކުންނޭވެ! ތިޔަބައިމީހުން، اللهُ سُبحَانَهُ وَتَعَالَى އަށާއި، އެ إِلٰهُގެ ރަސޫލާއަށް އީމާންވެ، ތިޔަބައިމީހުންނަށް، އެ إِلٰهُ ދެއްވި އީމާންކަމުގެ ނިޢުމަތަށާއި، އެ ނޫން އެންމެހައި ނިޢުމަތްތަކަށް ޝުކްރުކޮށް، ޢަމަލުތައް އިޞްލާޙުކޮށްފި ނަމަ، އެ إِلٰهُ ތިޔަބައިމީހުންނަށް ޢަޛާބުދެއްވާންވީ ކީއްވެގެންހެއްޔެވެ؟ އަދި އިޙްސާންތެރިކަންމަތީ ޤާއިމުވެ ދެމިތިބެ ހެޔޮ ޢަމަލުކުރާ އަޅުތަކުންގެ ޢަމަލުތައް ޤަބޫލުކުރައްވައި އެބައިމީހުންނަށް ޝުކްރުވެރިވެވޮޑިގަންނަވާ، އަޅުތަކުންގެ ހުރިހައި ކަމެއް، މޮޅަށް ދެނެވޮޑިގެންވާ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެން ވެތެވެ.\nވުމާއެކު، އަޅުތަކުންގެ ޢަމަލުތަކާ އެކަށޭނަ ޖަޒާ ނުވަތަ ސަޒާ، އެބައިމީހުންނަށް އެ إِلٰهُ ދެއްވާނެތެވެ.\nދަންނާށެވެ! ނުހަނު އޯގާވަންތަ ރަޙީމުވަންތަ إِلٰهُ ކަމުގައި، اللهُ سُبحَانَهُ وَتَعَالَى ވޮޑިގެންވާއިރު، މީސްތަކުންނަށް، އެ إِلٰهُ ޢަޛާބުދެއްވަނީ، އެބައިމީހުން ކޮށްފައިވާ ކުށްތަކާއި ފާފަތަކުގެ ސަބަބުންނެވެ. ވީމާ، ޚަލްޤުތަކުން، اللهُ سُبحَانَهُ وَتَعَالَىއަށާއި، އެ إِلٰهُގެ ރަސޫލާއަށް އީމާންވެ، އެތެރެފުށާއި ބޭރުފުށުގެ ޢަމަލުތައް އިޞްލާޙުކޮށް، އެ إِلٰهُ ދެއްވި ނިޢުމަތްތަކަށް ޝުކްރުވެރިވަނީ ނަމަ، ފަހަރެއްގައި ވެސް، އެ إِلٰهُ އެބައިމީހުންނަކަށް ޢަޛާބެއް ނުދެއްވާނެތެވެ.[242] \nފަހެ، اللهُ سُبحَانَهُ وَتَعَالَى ދެއްވި ވާގިފުޅުން، ކީރިތި ޤުރްއާނުގެ ފަސްވަނަ ފޮތުގެ ކުރު ތަފްސީރެއް ލިއުމަށް އަޅުގަނޑު ގަސްތުކުރި މިންވަރަށް ލިޔެ ނިމުނީއެވެ. އަޅުގަނޑުގެ ދުޢާއަކީ، އަޅުގަނޑުގެ މި ކުޑަކުޑަ ޢަމަލު، اللهُ سُبحَانَهُ وَتَعَالَى ޤަބޫލުކުރެއްވުމެވެ. އަދި މި މަސައްކަތުގައި އަޅުގަނޑަށް އެހީތެރިވެދެއްވި ހުރިހައި ފަރާތެއްގެ ޢަމަލު ޤަބޫލުކުރައްވައި، އަޅުގަނޑުމެން އެންމެންނަށް ވެސް ސުވަރުގޭގެ މަތިވެރި ދަރަޖަ މިންވަރުކޮށްދެއްވުމެވެ. އަދި ބޮޑު ވެގެންވާ އެ ނަޞީބު އަޅުގަނޑުމެން އެންމެންނަށް މިންވަރުކޮށްދެއްވުން ވެސް މެއެވެ.\nوَصَلَّى اللهُ وَسَلَّمَ عَلَى سَيِّدِنَا وَمَوْلَانَا مُحَمَّدٍ، وَعَلَى آلِهِ وَأَصْحَابِهِ، وَمَنْ تَبِعَهُمْ بِإِحْسَانٍ إِلَى يَوْمِ الدِّينِ. وَالْحَمْدُ لِلَّهِ رَبِّ الْعَالَمِينَ.","[242] الْمُخْتَصَرُ فِي التَّفْسِير مِنْ مَرْكَزِ تَفْسِيرٍ لِلدِّرَاسَاتِ الْقُرْآنِيَّة بِالْمَمْلَكَةِ الْعَرَبِيَّةِ السُّعُودِيَّة"],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["",""],["","-"],["-",""]]
