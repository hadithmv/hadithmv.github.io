[["އަޝްރާފު","14/6/21","","ފެން އިސްރާފުކުރުން\nފެނަކީ ﷲ ސުބްޙާނަހޫ ވަތަޢާލާ ދެއްވި ވަރަށްވެސް ބޮޑު ނިޢުމަތެކެވެ. އަދި އެ ނިޢުމަތް ހިފަހައްޓަވައިފި ނަމަ، އަޅަމެންނަށް ފެން ދެއްވާނޭ އިތުރު އެއްވެސް ފަރާތެއް ނުވާނެކަން ކަށަވަރެވެ.\nކީރިތި ޤުރްއާނުގައި މާތް ﷲ ވަޙީ ކުރައްވާފައި ވެއެވެ: ﴿وَأَنزَلْنَا مِنَ السَّمَاءِ مَاءً بِقَدَرٍ فَأَسْكَنَّاهُ فِي الْأَرْضِ ۖ وَإِنَّا عَلَىٰ ذَهَابٍ بِهِ لَقَادِرُونَ ١٨﴾ سورة المؤمنون.\nމާނައީ: ”އަދި ތިމަން އިލާހު، ވަކި މިންވަރަކަށް އުޑުން ފެންބާވައިލެއްވީމެވެ. ފަހެ، އެ ފެން ތިމަން އިލާހު ބިމުގައި ހަރުލެއްވީމެވެ. އަދި ހަމަކަށަވަރުން، އެ ފެން (ތިޔަބައިމީހުންނަށް އަތުނުވާ ހިސާބަށް) ގެންދެވުމަށް، ތިމަން އިލާހު ކުޅަދުންވަންތަވެ ވޮޑިގެންވަމެވެ.“\n﴿قُلْ أَرَأَيْتُمْ إِنْ أَصْبَحَ مَاؤُكُمْ غَوْرًا فَمَن يَأْتِيكُم بِمَاءٍ مَّعِينٍ ٣٠﴾ سورة الملك.\nމާނައީ: ”އިބަ ނަބިއްޔާ ވިދާޅުވާށެވެ! ތިޔަބައިމީހުން ނިކަން ޚަބަރު ދީބަލާށެވެ. ތިޔަބައިމީހުން (ބޭނުންކުރާ) ފެން އަޑިޔަށް ހިނދިއްޖެނަމަ، ހިނގަހިނގާ ހުންނަ ފެނެއް ތިޔަބައިމީހުންނަށް ގެނެސްދޭހުނީ ފަހެ ކާކުހެއްޔެވެ؟“\nއަދި މާތް ﷲ ދެއްވި ނިޢުމަތްތަކާމެދު އިހުމާލުވެ ފަރުވާ ކުޑަކުރުމަކީ ފާފައެކެވެ. ކީރިތި ޤުރްއާނުގައި މާތް ﷲ ވަޙީ ކުރައްވާފައި ވެއެވެ: ﴿إِنَّ الْمُبَذِّرِينَ كَانُوا إِخْوَانَ الشَّيَاطِينِ ۖ وَكَانَ الشَّيْطَانُ لِرَبِّهِ كَفُورًا ٢٧﴾ سورة الإسراء.\nމާނައީ: ”ހަމަކަށަވަރުން އިސްރާފުކުރާ މީހުންނީ، ޝައިޠާނުންގެ އަޚުން ކަމުގައިވެއެވެ.“\n﴿...وَلَا تُسْرِفُوا ۚ إِنَّهُ لَا يُحِبُّ الْمُسْرِفِينَ ١٤١﴾ سورة الأنعام.\nމާނައީ: ”...އަދި ތިޔަބައިމީހުން އިސްރާފު ނުކުރާށެވެ! އެހެނީ ހަމަކަށަވަރުން އިސްރާފު ކުރާ މީހުންދެކެ އެ އިލާހު ލޯބިވެވޮޑިގެނެއް ނުވެއެވެ.“\nފަހެ، މި ކަމަކީ ﷲ ސުބްޙާނަހޫ ވަތަޢާލާ ނުރުއްސަވާ ކަމެއްކަން އެނގުމަށް ފަހު، މުސްލިމުން މި ފަދަ ކަންކަމުން ދުރުވެގަންނަން ޖެހޭނެއެވެ. ޤުދުރަތީ ގޮތުން ހިނގަހިނގާ ހުރި ކޯރަކުން ފެން އިސްރާފު ކުރުން ނަހީވެގެން ވާއިރު، ބުރަ މަސައްކަތުން އެކުލަވާލެވިފައިވާ މެކޭނިކަލް ނިޒާމަކުން ފެން އިސްރާފުކުރުން ހެޔޮ ވާނީ ކިހިނަކުންތޯއެވެ؟\nعَنْ عَبْدِ اللَّهِ بْنِ عَمْرٍو، أَنَّ رَسُولَ اللَّهِ ﷺ مَرَّ بِسَعْدٍ وَهُوَ يَتَوَضَّأُ، فَقَالَ: \"مَا هَذَا السَّرَفُ؟\". فَقَالَ: أَفِي الْوُضُوءِ إِسْرَافٌ؟ قَالَ: \"نَعَمْ، وَإِنْ كُنْتَ عَلَى نَهَرٍ جَارٍ\". (ابن ماجه 25)\nމާނައީ: ޢަބްދު ﷲ ބިން ޢަމްރުގެ އަރިހުން ރިވާވެގެންވެއެވެ: ސަޢުދު ވުޟޫ ކުރައްވަނިކޮށް، ރަސޫލު ﷲ ﷺ އެކަލޭގެފާނު ގާތުން ވަޑައިގެން ޙަދީޘް ކުރެއްވިއެވެ: ”މިއީ ކޮން އިސްރާފެއްތޯއެވެ؟“ ސަޢުދު ދެންނެވިއެވެ: ވުޟޫ ކުރުމުގައިވެސް އިސްރާފު ވޭތޯއެވެ؟ ނަބިއްޔާ ޙަދީޘް ކުރެއްވިއެވެ: ”އާއެކެވެ. އެއީ ހިނގަހިނގާ ހުރި ކޯރެއް ކައިރީގައި ތިބާ ހުރިކަމުގައި ވިޔަސްމެއެވެ.“","Stelco Magazine"],["އަޝްރާފު","21/9/23","","ބަލިވުމުގެ ކުރިން ދުޅަހެޔޮ ސިއްހަތުގެ މުހިއްމުކަން ދެނެގަންނާށެވެ.\nދުޅަހެޔޮ ސިއްހަތަކީ ﷲ ދެއްވާ އެންމެ ބޮޑު އެއް ނިއުމަތެވެ. އިންސާނުން ޚަލްގު ކުރެއްވި މަތިވެރި މަގުސަދު ކަމުގައިވާ، އެ އިލާހަށް ފުރިހަމައަށް ކިޔަމަންވެ އަޅުކަންކުރުން، ހާސިލުކުރެވެން އޮތީވެސް އަޅުގަނޑުމެން ދުޅަހެޔޮ ސިއްހަތެއްގައި ދެމިތިބެގެންނެވެ. ހަޔާތުގައި ދިމާވާ އެކިއެކި ހާދިސާތަކާ ފަސޭހައިން ކުރިމަތިލެވޭނީ އެ ކަންކަމަށް އެކަށީގެންވާ އާރާއިބާރު ހަށިގަނޑުގައި ހުރެގެންނެވެ.\nޢުބައިދު ﷲ ބިން މިޙްސަން އަލްއަންޞާރީ رَضِيَ اللَّهُ عَنْهُ ގެ އަރިހުން ރިވާވެގެންވެއެވެ. ރަސޫލު ﷲ ﷺ ޙަދީޘްކުރެއްވިއެވެ: «مَنْ أَصْبَحَ مِنْكُمْ مُعَافًى فِي جَسَدِهِ، آمِنًا فِي سِرْبِهِ، عِنْدَهُ قُوتُ يَوْمِهِ، فَكَأَنَّمَا حِيزَتْ لَهُ الدُّنْيَا». ”މީހަކު ހެނދުނު ހޭލާއިރު، އޭނާ ޖިސްމާނީ ގޮތުން ހެޔޮ ސިއްހަތުގައި ވާނަމަ، އަދި އޭނާގެ ނަފްސާމެދު އަމާންކަން އިހުސާސްކުރެވޭ ނަމަ، އަދި އޭނާގެ ދުވަހަށް ވާވަރަށް ކޮއްތު ލިބިފައިވާނަމަ، ފަހެ އެ މީހަކަށް މުޅި ދުނިޔެ އެއްކޮށް ލިބިފައިވާ ފަދައެވެ.“ [އިބްނު މާޖާ 4141]\nއިންސާނާއަށް ހެޔޮ ސިއްހަތެއް މުހިއްމުވާ މިންވަރު މި ޙަދީޘްއިން ސާފުކޮށް އެނގެއެވެ. ނަމަވެސް ގިނަ މީހުންނަށް ދުޅަހެޔޮ ސިއްހަތުގެ މުހިއްމުކަން އިހްސާސްވަނީ އެ ކަން ބީވެގެން ދިޔުމުންނެވެ. ސިއްހަތާމެދު ވެފައިވާ ޣާފިލުކަމުން ހޭލެވެނީ ބަލިމަޑުކަމާއި، މުސްކުޅިކަމާއި، ހަށިގަނޑުގެ ނިކަމެތިކަމާ ކުރިމަތިލާން ޖެހުމުންނެވެ.\nއިބްނު ޢައްބާސް رَضِيَ اللَّهُ عَنْهُ ގެ އަރިހުން ރިވާވެގެންވެއެވެ. ނަބިއްޔާ ﷺ ޙަދީޘް ކުރެއްވިއެވެ: «نِعْمَتَانِ مَغْبُونٌ فِيهِمَا كَثِيرٌ مِنَ النَّاسِ؛ الصِّحَّةُ وَالْفَرَاغُ». ”މީސްތަކުންގެ ތެރެއިން ގިނަ މީހުން ޣާފިލުވެ (ބޭކާރު ގޮތްގޮތުގައި ހޭދަކޮށް ގެއްލުވާލާ) ދެ ނިއުމަތެއް ވެއެވެ. އެއީ (ފުރިހަމަ) ސިއްހަތާއި ހުސްވަގުތެވެ.“ [ބުޚާރީ 6412]\nއެހެންކަމުން ބުއްދިވެރި ގޮތަކީ ސިއްހަތު ރައްކާތެރިވުމަށް ދުރާލާ ފިޔަވަޅު އެޅުމެވެ. ހަށިގަނޑަށް ފައިދާ ހުރި ކާނާ ކެއުމާއި، ސާފުތާހިރުކަން ދެމެހެއްޓުމެވެ. އަދި ކަސްރަތުކޮށް ހެދުމަކީ މާއްދީ ގޮތުން ލިބޭ މަންފާގެ އިތުރަށް، ހަށިގަނޑުގެ ރޫހާނީ ކާނާ ކަމަށްވާ އަޅުކަމާއި ހެޔޮ އަމަލުކުރުމަށް ލިބިދޭ ބާރެކެވެ.\nއަދިވެސް އަބޫ ހުރައިރާ رَضِيَ اللَّهُ عَنْهُ ގެ އަރިހުން ރިވާވެގެންވެއެވެ: ރަސޫލު ﷲ ﷺ ޙަދީޘް ކުރެއްވިއެވެ: «الْمُؤْمِنُ الْقَوِيُّ خَيْرٌ وَأَحَبُّ إِلَى اللَّهِ مِنَ الْمُؤْمِنِ الضَّعِيفِ...». ”ބަލިކަށި މުއުމިނަށް ވުރެ، ވަރުގަދަ މުއުމިނު ﷲ ގެ ޙަޟްރަތުގައި މާ ހެޔޮވެފައި ލޮބުވެތިކަން ބޮޑުވެގެންވެއެވެ...“ [މުސްލިމު 2664]\nވީމާ ހެޔޮ ސިއްހަތުގެ ބޭނުން އެންމެ ރަނގަޅު ގޮތުގައި ހިފުމަށް، ޒުވާންކަމުގެ އާރާބާރާއި ޖޯޝު ހަށިގަނޑުގައި ހުންނަ އިރު ހެޔޮ އަމަލުތައް ގިނަކޮށް، ﷲ ގެ ދީނަށް ހިދުމަތް ކޮށްދިނުމަށް އަވަސްވެގަންނަން ޖެހެއެވެ.\nއިންސާނާގެ ކޮންމެ ކަމަކީވެސް އެއާމެދު ސުވާލުކުރެވި، އެއަށް ޒިންމާވާން ޖެހޭނެ ކަމެކެވެ. އެ ގޮތުން އޭނާގެ ސިއްހަތު ބޭނުންކުރީ ކިހިނެއްތޯ، ﷲ އަށް ކިޔަމަންވުމަށްތޯ ނޫނީ އުރެދުމަށްތޯ، ގިޔާމަތް ދުވަހު ސުވާލު ކުރެވޭނެއެވެ. އެހެންކަމުން އަޅުގަނޑުމެންގެ ސިއްހަތާމެދު ބިރުވެތިވެ، އެއަށް ރައްކާތެރިވުން ހުއްޓެވެ. އަދި ބަލިވުމުގެ ކުރިން ދުޅަހެޔޮ ސިއްހަތުގެ ފައިދާ ހެޔޮ ގޮތުގައި ލިބިގަތުން ހުއްޓެވެ.","Dheenuge Magu Majalla\nhttps://t.me/DheenugeMagu/947"],["އަޝްރާފު","22/12/23","","ކުރީގެ އުއްމަތްތަކުގެ ތާރީޚުން އަދުގެ މި އުއްމަތަށް އަގުހުރި ފިލާވަޅެއް\nމަސްޖިދުލް އަޤްޞާގެ މާތް ބިމަކީ ގިނަ ޙަޟާރާތްތަކެއްގެ ކާމިޔާބަށާއި ނާކާމިޔާބަށް ހެކިވާ އަގުހުރި ބިމެކެވެ. ޝާމުކަރައިގެ ބަރަކާތްތެރި އެ ބިމަކީ، އިބްރާހީމްގެފާނާއި، އިސްޙާޤުގެފާނާއި، ޔަޢުޤޫބުގެފާނުފަދަ ނަބިއްޔުން ދިރިއުޅުއްވި ބިމެވެ. ޔޫސުފުގެފާނުގެ ޢިނާޔަތްތެރިކަމާ އެކު ޔައުޤޫބުގެފާނުގެ ދަރިފަސްކޮޅު މިޞްރަށް ހިޖުރަކުރިއެވެ. އެތާ އުޅުނު ޤިބްޠީންނާއެކު ބަނީ އިސްރާއީލުގެ ދަރިން ވަކި އުއްމަތެއްގެ ގޮތުގައި ދިރިއުޅުނެވެ. ޔޫސުފުގެފާނު އަވަހާރަ ވީފަހުން އެބައިމީހުން ކުރިމަތިލާން ޖެހުނީ ފިރުޢައުނުގެ އަނިޔާވެރިކަމާއެވެ.\nﷲ ވަޙީކުރެއްވިއެވެ. ”އަދި ފިރްޢައުނުގެ މީހުންގެ ކިބައިން ތިމަން އިލާހު ތިޔަބައިމީހުން ސަލާމަތްކުރެއްވި ހިނދު ހަނދުމަ ކުރާށެވެ. އެބައިމީހުން، ތިޔަބައިމީހުންނަށް ގަދަފަދަވެގެންވާ އަޒާބުގެ ރަހަދައްކަމުން ގެންދިޔައެވެ. އެބައިމީހުން ތިޔަބައިމީހުންގެ ފިރިހެން ދަރިން ކަތިލައި، އަދި ތިޔަބައިމީހުންގެ އަންހެން ދަރިން ނުމަރައި ބައިތިއްބިއެވެ. އެ ކަންތައްތަކުގައި، ތިޔަބައިމީހުންގެ ރައްބުގެ ހަޒްރަތުން ބޮޑުވެގެންވާ އިމްތިހާނެއް ތިޔަބައިމީހުންނަށް ވިއެވެ.“ [ބަޤަރާ 49]\nއެ އަޅުވެތިކަމުން ބަނީ އިސްރާއިލު ސަލާމަތްކޮށްދެއްވުމަށް ﷲ ފޮނުއްވެވީ މޫސާގެފާނެވެ. އެއަށްފަހު އެބައިމީހުންނަށް އަމުރުކުރެއްވީ ﷲ އެންގެވި ބިމަކަށް ވަދެ، އެ ތަން ހިފައިގެންތިބި ބަޔަކާ ހަނގުރާމަކުރުމަށެވެ. އަދި ނަސްރު ލިބޭނެކަމުގެ އުފާވެރި ޚަބަރުވެސް ދެއްވިއެވެ.\nމޫސާގެފާނު ވިދާޅުވިއެވެ. ”އޭ އަހަރެންގެ ގައުމުގެ މީހުންނެވެ. މުގައްދަސްވެގެންވާ ބިމަށް ތިޔަބައިމީހުން ވަންނާށެވެ. އެއީ ތިޔަބައިމީހުންނަށް ޓަކައި ﷲ ލިޔުއްވި ބިމެވެ. އަދި ތިޔަބައިމީހުން ފުރަގަސްދީ އެނބުރި ނުގަންނާށެވެ. އޭރުން ތިޔަބައިމީހުން ގެއްލެނިވެގެންވާ ބަޔަކުކަމުގައި ވެގެންދާނެއެވެ.“ [މާއިދާ 21]\nއޭރު ބަނީ އިސްރާއީލަށް އެ ބިން ލިޔުއްވީ އެޒަމާނުގައި އެބައިމީހުންނަކީ ސީދާވެގެންވާ ޝަރީޢަތް ގާއިމުކުރުމަށާއި، އީމާންކަމާއި އިސްލާހަށް ގޮވައިލުމުގެ މަސްއޫލިއްޔަތު އުފުލުމަށް، ﷲ އިޚްތިޔާރުކުރެއްވި ބަޔަކު ކަމުގައި ވީތީއެވެ.\nﷲ ވަޙީކުރެއްވިއެވެ. ”ހަމަކަށަވަރުން ލައުޙުލް މަޙްފޫޡަށް ފަހު ޒަބޫރުގައި ތިމަން އިލާހު ލިޔުއްވީމެވެ. ހަމަކަށަވަރުން ބިން ވާރުތަވެ މިލްކުވާނީ، ތިމަން އިލާހުގެ ސާލިހު އަޅުންނަށެވެ. ހަމަކަށަވަރުން އަޅުކަންކޮށް އުޅޭ އަޅުވެރިންނަށް ފުދޭނެ ވައުޒާއި ހަނދާންކޮށްދިނުން، މީގައިވާކަން ކަށަވަރެވެ.“ [އަންބިޔާ 105-106]\nނަމަވެސް އަދުއްވުންނާ ކުރިމަތިލާން ދެކޮޅުހަދައި އެ މީހުން ބުންޏެވެ. ”އޭ މޫސާގެފާނެވެ. ހަމަކަށަވަރުން ގަދަފަދަ ޖައްބާރު ބަޔަކު އެ ތާނގައި އެބަތިއްބެވެ. އަދި ހަމަކަށަވަރުން އެބައިމީހުން އެ ތަނުން ނުކުމެއްޖައުމަށް ދާންދެން، ތިމަންމެން އެތަނަކަށް ނުވަންނާނަމެވެ. ފަހެ އެބައިމީހުން އެ ތަނުން ނުކުމެއްޖެނަމަ، ދެން ހަމަކަށަވަރުން ތިމަންމެން (އެ ތަނަށް) ވަންނާނަމެވެ.“ [މާއިދާ 22] ”އެބައިމީހުން އެ ރަށުގައި ދެމިތިބިހައި ހިނދަކު ދުވަހަކުވެސް ތިމަންމެން އެ ރަށަކަށް ނުވަންނާނަމެވެ. ފަހެ ކަލޭގެފާނުގެ ރައްބާއި، ކަލޭގެފާނު ވަޑައިގެން އެބައިމީހުންނާ ހަނގުރާމަކުރާށެވެ. ހަމަކަށަވަރުން ތިމަންމެން މި ހުރި ތާނގައި ތިބޭނަމެވެ.“ [މާއިދާ 24]\nއެބައިމީހުން ބޭނުންވީ ހަނގުރާމަކުރުމެއް ނެތި، ދުޝްމިނުން އަމިއްލައަށް އެ ބިން ދޫކުރަންދެން ކަމެއްނުކޮށް މަޑުކުރާށެވެ. އަދި އެއްވެސް އުނދަގުލަކާއި ޤުރުބާނީއަކާ ނުލާ، ފަސޭހަކަމާއެކު އެ ބިމަށް ވަދެވުނު އިރަކުން ވަންނާށެވެ. އެ ގޮތުން اللهގެ ވައުދަށް އިތުބާރުކޮށް އެންގެވި ގޮތަށް މަސައްކަތްކުރުމުގެ ބަދަލުގައި، އެ މީހުން ދެއްކީ ފިނޑިކަމާއި ނުކިޔަމަންތެރިކަމުގެ އިންތިހާ ދަރަޖައެވެ. އެންމެ ފަހުން ނިކަމެތިކަން އިޚްތިޔާރުކުރުމުގެ ނަތީޖާއަކަށްވީ، ކޯފާއަށް ހުށަހެޅި، ނިއުމަތުން މަހްރޫމުވުމެވެ.\nﷲ ވަޙީކުރެއްވިއެވެ. ”ހަމަކަށަވަރުން އެބައިމީހުންގެ މައްޗަށް އެ ބިން ވަނީ ހަރާމްކުރެވިގެންނެވެ. ސާޅީސް އަހަރު ވާންދެނެވެ. ހައިރާންކަންމަތީ، ދެވޭނުދެވޭ ތަނެއް ނޭނގި، ބިމުގައި ވިއްސިވިހާލިވެގެން އެބައިމީހުން އުޅޭނެއެވެ. ފަހެ ފާސިގުވި ގައުމުގެ މީހުންގެ މައްޗަށް ކަލޭގެފާނު ހިތާމަނުކުރައްވާށެވެ.“ [މާއިދާ 26]\nބަނީ އިސްރާއީލު ހައްގު މަގުން އެއްކިބާވެފައިވީ ހިނދު، ﷲގެ ދީނަށް ތަބާވެ، އެ ދީން ގާއިމުކުރުމުގެ އަމަލީ ތަކުލީފާ ހަވާލުވެފައި އޮތީ މި މުސްލިމް އުއްމަތަށެވެ. އަހަރެމެންނަށް އޮތީ މާޒީގެ ހާދިސާތަކުން އިބުރަތް ހާސިލުކޮށް، އިމްތިހާނުތަކުގައި ކެތްތެރިވުމެވެ. ﷲގެ އިރާދަފުޅަށް ކިޔަމަންތެރިވެ، އީމާންތެރިކަމުގައި ސާބިތުވެތިބުމެވެ. ހައްގު ގޮތުގައި ދީނަށް އެނބުރި ރުޖޫއަވުމެވެ. ޤުރްއާނާއި ސުންނަތުގައި އަންގަވާފައިވާ އަމުރުތަކާއި ނަހީތައް ދަމަހައްޓުމެވެ. އިސްވެދިޔަ މަގުފުރެދިފައިވާ ގައުމުތަކުގެ ގޮތްތައް މުޅިން ދޫކޮށްލުމެވެ.","Dheenuge Magu Majalla\nhttps://t.me/DheenugeMagu/1039"],["އަޝްރާފު","1/12/24","","އިންސާފުވެރިކަމާ ލޯތްބާއެކު ކުދިން ބޮޑުކުރުން\n\nبِسْمِ اللَّهِ، وَالْحَمْدُ لِلَّهِ، وَالصَّلَاةُ وَالسَّلَامُ عَلَى رَسُولِ اللَّهِ وَعَلَى آلِهِ وَصَحْبِهِ وَمَنْ اهْتَدَى بِهُدَاهُ. أَمَّا بَعْدُ:\n\nالله ތަޢާލާގެ މަތިވެރިވަންތަކަމާއި ކުޅަދުންވަންތަކަމުގެ އެންމެ ބޮޑު އެއް ދަލީލަކީ، އެ އިލާހު އެއް ނަފްސަކުން މީސްތަކުން އުފެއްދެވިކަމާއި، އެ ނަފްސަކުން އޭގެ ބައިވެރިޔާ އުފައްދަވާ، ދެން އެ ދެމަފިރިންނަށް ދަރިންނާއި ދަރިފަސްކޮޅު ދެއްވިކަމެވެ. \n\nﷲ ވަހީކުރެއްވިއެވެ. ﴿يَا أَيُّهَا النَّاسُ اتَّقُوا رَبَّكُمُ الَّذِي خَلَقَكُم مِّن نَّفْسٍ وَاحِدَةٍ وَخَلَقَ مِنْهَا زَوْجَهَا وَبَثَّ مِنْهُمَا رِجَالًا كَثِيرًا وَنِسَاءً﴾ [النساء: 1] މާނައީ: ”އޭ މީސްތަކުންނެވެ. ތިޔަބައިމީހުންގެ ރައްބަށް ތިޔަބައިމީހުން ތަގުވާވެރިވާށެވެ. އެ އިލާހީ، އެންމެ ނަފްސަކުން ތިޔަބައިމީހުން ހެއްދެވި އިލާހެވެ. އަދި އެ ނަފްސުގެ ކިބައިން އޭގެ އަނެއް ޖިންސު ހެއްދެވިއެވެ. އަދި އެ ދެކަނބަލުންގެ ކިބައިން، ގިނަ ފިރިހެނުންނާއި، ގިނަ އަންހެނުން ފެތުރުއްވިއެވެ.“\n\nދަރިންނަކީ الله ދެއްވާ އެންމެ ބޮޑު އެއް ނިއުމަތެވެ. އެ އިލާހު ވަހީކުރެއްވިއެވެ. ﴿وَاللَّهُ جَعَلَ لَكُم مِّنْ أَنفُسِكُمْ أَزْوَاجًا وَجَعَلَ لَكُم مِّنْ أَزْوَاجِكُم بَنِينَ وَحَفَدَةً﴾ [النحل: 72] މާނައީ: ”އަދި ﷲ، ތިޔަބައިމީހުންގެ ތެރެއިން ތިޔަބައިމީހުންނަށް ޓަކައި، އަނބިން ލައްވައި، އަދި ތިޔަބައިމީހުންގެ އަނބިންގެ ކިބައިން، ދަރިންނާއި، ދަރިންގެ ދަރިން ލެއްވިއެވެ.\" އަދިވެސް ﷲ ވަހީކުރެއްވިއެވެ. ﴿الْمَالُ وَالْبَنُونَ زِينَةُ الْحَيَاةِ الدُّنْيَا﴾ [الكهف: 46] މާނައީ: ”މުދަލާއި ދަރިންނަކީ ދުނިޔޭގެ ދިރިއުޅުމުގެ ޒީނަތްތެރިކަމެވެ.“\n\nހެޔޮލަފާ ދަރިން ލިބުމަށް الله ގެ ނަބިއްޔުން ވެސް އެދިވަޑައިގެންނެވިއެވެ. އެ ގޮތުން، ޒަކަރިއްޔާ ޢަލައިހިއްސަލާމް ދުއާކުރެއްވިއެވެ. ﴿فَهَبْ لِي مِن لَّدُنكَ وَلِيًّا ۝ يَرِثُنِي وَيَرِثُ مِنْ آلِ يَعْقُوبَ ۖ وَاجْعَلْهُ رَبِّ رَضِيًّا﴾  [مريم: 5، 6] މާނައީ: ”ފަހެ އިބަ އިލާހުގެ ރަހުމަތްފުޅުން މި އަޅާއަށް ވާރިޘަކު ދެއްވާފާނދޭވެ. އެއީ މި އަޅާއާއި، ޔައުގޫބުގެ އާލުވެރިންގެ ކިބައިން ވާރުތަވާނޭ ވާރިޘެކެވެ. އަދި އަޅުގެ ރައްބެވެ. އިބަ އިލާހު ރުހިވޮޑިގެންވާ އަޅަކު ކަމުގައި އޭނާ ލައްވައިފާނދޭވެ.“ އަދި އިބްރާހީމް ވެސް ދުއާކުރެއްވިއެވެ. ﴿رَبِّ هَبْ لِي مِنَ الصَّالِحِينَ﴾ [الصافات: 100] މާނައީ: ”އަޅުގެ ރައްބެވެ. މި އަޅާއަށް ސާލިހުންގެ ތެރެއިންވާ ދަރިޔަކު ދެއްވާނދޭވެ.“ \n\nއަހަރުމެންގެ ލޮލުގެ ފިނިކަންކަމަށްވާ މި ދަރިން ރަނގަޅު ގޮތުގައި ތަރުބިއްޔަތުކުރުން މަތީ ގާއިމުވެތިބުމަކީ، އަހަރުމެން މައިންބަފައިންގެ އެންމެ ބޮޑު އެއް މަސްއޫލިއްޔަތެވެ. އެއީ ދުނިޔެއާއި އާޚިރަތުގެ ލާބައާއި މަންފާއަށް ޓަކައި، އެ ކުދިންނަށް ވަރަށް މުހިއްމު ކަމެކެވެ. އަދި ކުދިންނަށް އެއްޗެހި ދޭ ދިނުމުގައި ވެސް އެ ކުދިންގެ މެދުގައި އިންސާފުވެރިވުމަށް ސީދާވެގެންވާ ޝަރީއަތް ވަނީ އަމުރުކޮށްފައެވެ.\n\nކުދިންނަކީ ﷲ ދެއްވާފައިވާ އަމާނާތެކެވެ. އަދި މި އަމާނާތާމެދު އަހަރުމެންނާ ސުވާލު ކުރެވޭނެއެވެ. އެހެންކަމުން މައިންބަފައިން ކުދިން ބޮޑު ކުރުމުގައި އިންސާފުވެރިކަމާއި ލޯބި އަށަގަންނުވަން ޖެހެއެވެ. އަދުލުވެރިކަމާއެކީ އެ ކުދިންނާ ރަނގަޅަށް މުއާމަލާތްކުރުމުން، މައިންބަފައިންގެ ދީނީ ވާޖިބު އަދާވުމުގެ އިތުރަށް، މުސްތަގްބަލުގައި އަދުލަށް ލޯބިކުރާ، ކެރިހުރެ ހިތްވަރާއެކު ކަންކަމާ ކުރިމަތިލެވޭ ދަރިފަސްކޮޅެއްގެ ބިންގާ އެޅިގެންދާނެއެވެ. ދުއާއަކީ، ކުދިން ބެލުމުގައި އަހަރުމެން މި ކުރާ މަސައްކަތުގައި ބަރަކާތްލައްވައި، އެ ކުދިންނަކީ އަހަރުމެން މި ދަސްކޮށްދޭ ރަނގަޅު ސިފަތައް އަށަގެންފައި ހުރި، މުޖުތަމައަށް ފައިދާ ކުރާ ސާލިހު ބަޔެއް ކަމުގައި ލެއްވުމެވެ. آمين.\n\nوصلى الله على نبينا محمد وعلى آله وصحبه وسلم.","Dheenuge Magu Majalla\nhttps://t.me/DheenugeMagu/1059"],["އަޝްރާފު","21/4/25","","ދަރިންގެ މެދުގައި އަދުލުވެރިވުމުގެ މުހިންމުކަން\n\nبِسْمِ اللَّهِ، وَالْحَمْدُ لِلَّهِ، وَالصَّلَاةُ وَالسَّلَامُ عَلَى رَسُولِ اللَّهِ وَعَلَى آلِهِ وَصَحْبِهِ وَمَنْ اهْتَدَى بِهُدَاهُ. أَمَّا بَعْدُ:\n\nعن النُّعْمَانَ بْنَ بَشِيرٍ رَضِيَ اللَّهُ عَنْهُمَا قال: أَعْطَانِي أَبِي عَطِيَّةً، فَقَالَتْ عَمْرَةُ بِنْتُ رَوَاحَةَ لاَ أَرْضَى حَتَّى تُشْهِدَ رَسُولَ اللَّهِ ﷺ‏.‏ فَأَتَى رَسُولَ اللَّهِ ﷺ فَقَالَ إِنِّي أَعْطَيْتُ ابْنِي مِنْ عَمْرَةَ بِنْتِ رَوَاحَةَ عَطِيَّةً، فَأَمَرَتْنِي أَنْ أُشْهِدَكَ يَا رَسُولَ اللَّهِ‏.‏ قَالَ: «أَعْطَيْتَ سَائِرَ وَلَدِكَ مِثْلَ هَذَا؟»‏ قَالَ لاَ‏.‏ قَالَ\" «فَاتَّقُوا اللَّهَ، وَاعْدِلُوا بَيْنَ أَوْلاَدِكُمْ»‏‏ قَالَ فَرَجَعَ فَرَدَّ عَطِيَّتَهُ‏.‏ [صحيح البخاري 2587]\n\nއެއްފަހަރަކު ބަޝީރު ބިން ސަޢްދު، އެކަލޭގެފާނުގެ ދަރިފުޅު ނުޢުމާނަށް ހަދިޔާއަކަށް އަޅެއް ދިނުމުން، ނުޢުމާނުގެ މަންމަ ޢަމްރާ ދެންނެވިއެވެ. (ތިޔަ ކަމުގެ މައްޗަށް) ރަސޫލު ﷲ ﷺ ހެކިނުކުރާހާ ހިނދަކު، ތިމަން ތިޔަ ކަމަކަށް ނުރުހެމުއެވެ. ދެން ނަބީ ﷺ ހެކިކުރެއްވުމަށް ޓަކައި، އެކަލޭގެފާނު އަރިހަށް ބައްޕަ ގޮސް، އެ ޚަބަރު ދެއްވުމުން، ޙަދީޘްކުރެއްވިއެވެ: ”ނުޢުމާނަށް ދިން ފަދައިން، ތިބާގެ ކޮންމެ ދަރިއަކަށް ވެސް ދިނިންހެއްޔެވެ؟“ ބައްޕަ ނޫނެކޭ ބުނުމުން ޙަދީޘްކުރެއްވިއެވެ. ”ތިޔަބައިމީހުން ﷲ އަށް ބިރުވެތިވާށެވެ. އަދި ދަރިންގެ މެދުގައި އަދުލުވެރިވާށެވެ.“ އަދި އެހެން ރިވާޔަތެއްގައިވެއެވެ: ”ފަހެ (ތިކަމަށް) ތިމަން ކަލޭގެފާނު ހެކިނުކުރާށެވެ. އެހެނީ އަނިޔާވެރިކަމަށް ތިމަން ކަލޭގެފާނު ހެކިނުވަމެވެ.“ އަދި އެހެން ރިވާޔަތެއްގައިވެއެވެ: ”ތިބާގެ ދަރިން، ތިބާއަށް ހެޔޮކޮށް ހިތުމުގައި ހަމަހަމަވުމަށް ތިބާ އުފާނުކުރާނެހެއްޔެވެ؟“ ދެން އެ ދިން ހަދިޔާ ބައްޕަ އަނބުރާ ގެންދިޔައެވެ.\n\nހަދިޔާ ދިނުމުގައި ހަމަހަމަވާން ޖެހޭނީ ވާޖިބުވެގެންވާ ހޭދައިގެ އިތުރަށް ދޭ ތަކެތީގައެވެ. އަދި ކޮންމެ ކުއްޖަކަށް ވެސް އެ ކުއްޖެއްގެ ބޭނުންތަކާ އެއްވަރަށް ހޭދަ ކުރުންހުއްޓެވެ. އެ ގޮތުން ބޮޑުވެފައިވާ ކުއްޖާއާއި ކިރުތުނބުގައި އޮތް ޅަކުއްޖާއާ ތަފާތުކަމެއް ހުންނާނެއެވެ. އަދި ފިރިހެން ކުއްޖާއާއި އަންހެންކުއްޖާ ވެސް ތަފާތެވެ.\n\nﷲ ވަހީކުރެއްވިއެވެ. ﴿يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنثَيَيْنِ﴾ [النساء: 11] މާނައީ: ”ތިޔަބައިމީހުންގެ ދަރިންނާމެދު، ﷲ ތިޔަބައިމީހުންނަށް ވަސިއްޔަތްކުރައްވައެވެ. އަންހެން ދެ ދަރިންގެ ބަޔާ އެއްފަދަ ބަޔެއް ފިރިހެން ދަރިޔަކަށްވެއެވެ.“ އަދިވެސް ﷲ ވަހީކުރެއްވިއެވެ. ﴿وَلَيْسَ الذَّكَرُ كَالْأُنثَىٰ﴾ [آل عمران 11] މާނައީ: ”އަދި ފިރިހެނަކު އަންހެނަކާ އެއްފަދަވެގެން ނުވެއެވެ.“\n\nއަދި އޭގެ އިތުރަށް އުމުރާއި، ހެދުމާއި، ކެއިންބުއިމާއި، ހެދިބޮޑުވުމާއި، އުޅޭ މާހައުލުގެ ގޮތުން ވެސް ކުދިން ތަފާތުވެގެންދެއެވެ. އެހެންކަމުން ހޭދަ ކުރުން އޮތީ އެ ކުއްޖެއްގެ ހާލަތަށް ރިއާޔަތްކޮށްގެންނެވެ. ވާޖިބުވެގެންވާ ހޭދައިގައި އަދުލުވެރިވުމަކީ މިއީއެވެ. ނަމަވެސް މީގެ އިތުރަށް އެއްޗެހި ދޭ ދިނުމުގައި އަދުލުވެރިވުމަކީ، އެއްވެސް ކުއްޖަކަށް ވަކި އެއްޗެއް ދީގެން ޚާއްސަ ނުކުރުމެވެ. އެ ގޮތުން އެއް ދަރިއަކަށް ހަދިޔާ ދީފައި، އަނެއް ދަރިއަކަށް ހަދިޔާ ނުދީގެން ނުވާނެއެވެ.\n\nކުދިންގެ މެދުގައި މި ގޮތަށް ތަފާތުކުރުމަކީ އެ ކުދިންނަށް ނަފްސާނީ ގޮތުން ނޭދެވޭ ގިނަ އަސަރުތަކެއް ކުރާ ކަމެކެވެ. އަދި ކުދިންގެ މެދުގައްޔާއި، ކުދިންނާ މައިންބަފައިންނާ ދެމެދު އޮންނަ ގުޅުމަށް ވެސް ބުރޫއަރާ ކަމެކެވެ. މިފަދަ ކުދިން އަމިއްލަ ނަފްސަށް ކުރާ އިތުބާރު ކުޑަވެ، ކަންކަމާ ކުރިމަތިލާން ޖެހިލުންވެ، މީހުންގެ ސަމާލުކަން ހޯދަން މާ ބޮޑަށް އުޅޭނެއެވެ. މި ކަންކަމުން އެ ކުދިން ރައްކާތެރިކުރުމަށް ޓަކައި، އެ ކުދިންނާމެދު އިންސާފުވެރިވެ، ކޮންމެ ކުއްޖަކީ ވެސް މައިންބަފައިންގެ ލޯތްބާއި އަޅާލުން ފުރިހަމައަށް ލިބޭނެ ކުއްޖެއްކަން އެ ކުދިންނަށް އިހުސާސް ކޮށްދޭންޖެހެއެވެ.\n\nوصلى الله على نبينا محمد وعلى آله وصحبه وسلم.",""],["އަޝްރާފު","29/3/24","","އަހަރުގައި އަންނާނެ އެންމެ ހެޔޮ ރޭތައް\nބަރަކާތްތެރި ރަމަޟާން މަސް ނިމުމާ ގާތްވަމުން އަންނަ އިރު، ފަހު ދިހައަށް މުސްލިމުން ކުރަމުންދާ އިންތިޒާރު ގަދަވަމުން އާދެއެވެ. އެ ރޭތަކުގައި ގުރްއާން ކިޔެވުމާއި، ސުންނަތް ނަމާދުކުރުމާއި، އިއުތިކާފުގައި ތިބުމާއި، ސަދަގާތް ދިނުމާއި، ދުއާކުރުމާއި، ޒިކުރުކުރުމާއި، ހެޔޮ ޢަމަލުކުރުމުގައި މުސްލިމުން ގަދައަޅައި މަސައްކަތްކުރެއެވެ. އެހެނީ މި ރޭތަކަކީ الله އާ ކުއްތަންވެ، ފާފަތައް ފުއްސެވުމަށާއި ދުއާ އިޖާބަވުމަށް ލިބިގެންދާ ރަނުގެ ފުރުސަތެކެވެ.\nއަދި މި ރޭތަކުގެ އެންމެ ޚާއްސަ ކަމަކީ، ލައިލަތުލް ގަދްރި މިއިން ރެއެއްގައި ހިމެނިގެންވުމެވެ. ކީރިތި ގުރުއާނުގައި ލައިލަތުލް ގަދްރިގެ ސިފަކުރައްވައި ﷲ ތަޢާލާ ވަހީކުރެއްވިއެވެ: ”ލައިލަތުލް ގަދުރި، އެއްހާސް މައްސަރަށް ވުރެ ހެޔޮކަން ބޮޑެވެ.“ [القدر 3] އަދި އެ ރޭގެ ހެޔޮކަމާއި މަތިވެރިކަން ބަޔާންކުރައްވާ ނަބީ ﷺ ޙަދީޘްކުރެއްވިއެވެ. ”އީމާންކަމާއެކު، އަދި ސަވާބަށް އެދޭ ހާލު ލައިލަތުލް ގަދްރިގައި ރޭއަޅުކަންކުރި މީހަކަށް، އޭނާގެ އިސްވެދިޔަ ފާފަތައް ފުއްސެވޭހުއްޓެވެ.“ [البخاري 1901]\nއެ ރެޔަކީ ބަރަކާތާއި ރަހްމަތުން ފުރިގެންވާ ޚާއްސަ ރެއަކަށް ވާތީ، އެ ރޭގެ ސަވާބާއި ދަރުމަ ހޯދުމަށް އެކަލޭގެފާނުގެ ސަހާބީންނަށް ބާރުއަޅުއްވަމުން ރަސޫލު ﷲ ﷺ ޙަދީޘްކުރެއްވިއެވެ: ”ފަހު ދިހައިގެ އޮނަހިރި ރޭތަކުގައި ލައިލަތުލް ގަދްރި ހޯދުމަށް ތިޔަބައިމީހުން ގަދައަޅާ މަސައްކަތްކުރާށެވެ.“ [البخاري 2017] އަދިވެސް ޢާއިޝާ رَضِيَ اللَّهُ عَنْهَا ގެ އަރިހުން ރިވާވެގެންވެއެވެ. \"ފަހު ދިހަ ވަނުމުން، ނަބީ ﷺ އެކަލޭގެފާނުގެ އިޒާރުކޮޅު ބާރުކުރައްވައެވެ. އަދި އެކަލޭގެފާނުގެ ރޭތައް އިހްޔާކުރައްވައެވެ. އަދި އެކަލޭގެފާނުގެ އަހުލުވެރިން ހޭލުއްވައެވެ.\" [البخاري 2024] އެބަހީ، އަނބިކަނބަލުންނާއެކު ޖިމާއުވުން ދޫކުރައްވާ، ރޭގަނޑު ހޭލާ ހުންނަވާ، އަޅުކަމައިގެން ގަދައަޅުއްވާ މަސައްކަތްކުރައްވައެވެ. އަދިވެސް ޢާއިޝާ رَضِيَ اللَّهُ عَنْهَا ވިދާޅުވިއެވެ: އެހެން ރޭތަކުގައި މަސައްކަތް ނުކުރައްވާ ވަރަށް ފަހު ދިހައިގައި ރަސޫލު ﷲ ﷺ (ހެޔޮ އަމަލުކުރުމުގައި) ގަދައަޅުއްވާ މަސައްކަތްކުރައްވައެވެ. [مسلم 1175]\nހީވާގިކަމާ އެކު އަޅުކަންކޮށް، އެ ރޭ ހޯދުމަށް މަސައްކަތްކުރުމުގައި ކިޔަންވީ ދުއާ، އަންނަނިވި ޙަދީޘްއިން ދޭހަވެއެވެ. ޢާއިޝާ ދެންނެވިއެވެ: އޭ ﷲ ގެ ރަސޫލާއެވެ. ކަލޭގެފާނު ދެކިލައްވާ ގޮތުގައި، ތިމަން ކަމަނާއަށް ލައިލަތުލް ގަދްރިއަކީ ކޮން ރެއެއްކަން އެނގިއްޖެ ނަމަ، އެ ރޭގައި ތިމަން ކަމަނާ ދަންނަވާނީ ކީކޭތޯއެވެ؟ އެކަލޭގެފާނު ޙަދީޘްކުރެއްވިއެވެ: ”ކަމަނާ ދަންނަވާށެވެ: (اللَّهُمَّ ‌إِنَّكَ ‌عَفُوٌّ تُحِبُّ الْعَفْوَ فَاعْفُ عَنِّي) މާނައީ: ޔާ ﷲ، ހަމަކަށަވަރުން އިބައި ލާހީ ގިނަގިނައިން ޢަފޫކުރައްވާ، ޢަފޫކުރެއްވުމަށް ލޯބިކުރައްވާ އިލާހެވެ. ފަހެ މި އަޅާގެ ކިބައިން އަފޫ ކުރައްވާނދޭވެ.“ [الترمذي 3513]\nއިސްލާމީ އުއްމަތުގެ އެންމެ ތަގުވާވެރި ބޭކަލުން ކަމުގައިވި ސަލަފުއް ޞާލިޙުން ރަމަޟާން މަހުގެ އަގު ފުރިހަމައަށް ވަޒަންކުރެއްވިއެވެ. އެ ގޮތުން ޙަސަން އަލްބަޞްރީ ވިދާޅުވިއެވެ: ހަމަކަށަވަރުން ﷲ ރަމަޟާން މަސް ލެއްވެވީ އެ އިލާހުގެ ޚަލްގުތަކުން ވާދަކުރާ މައިދާނެއްގެ ގޮތުގައެވެ. އެބައިމީހުން އެތާ ވާދަކުރަނީ، އެ އިލާހަށް ކިޔަމަންވެގެން، އެ އިލާހުގެ ރުއްސެވުން ހޯދުމަށެވެ. ދެން ފަހެ ބަޔަކު މީހުން ކުރިއަރާ މޮޅުވެއެވެ. އަދި އެހެން ބަޔަކު ފަހަތަށް ޖެހި ދެރަވެއެވެ. ފަހެ އެ ދުވަހެއްގައި ހެޔޮ ކަންތައް ކުރާ މީހުން ކާމިޔާބުވެ، އަދި ބާތިލު ކަންތައް ކުރާ މީހުން ބަލިވާ ދުވަހު، ކުޅެމަޖާކޮށް ހޭންހުރި މީހާގެ އަޖައިބުކަމާއެވެ. [لطائف المعارف 376]\nއެހެންކަމުން ރަމަޟާން މަހުގެ ނިމުން ގާތްވަމުން އަންނައިރު، އެންމެ ފުރިހަމަ ތަގުވާވެރިކަމާއި އިޚްލާޞްތެރިކަމާއެކު މި ފަހު ރޭތަކާ ބައްދަލުކުރަމާ ހިނގާށެވެ. އަޅުގަނޑުމެންގެ ލޮބުވެތި ރަސޫލު ﷲ ﷺ ދެއްކެވި މަގުން ހެޔޮ އަމަލުކުރުމުގައި ކުރިއަރާ ދަމާ ހިނގާށެވެ. ލައިލަތުލް ގަދްރިއަށް ހެކިވުމާއި، އެ ރޭގެ ފައިދާ ފުރިހަމަ ގޮތުގައި ހާސިލުކުރުމުގެ ތައުފީގު الله ތަޢާލާ އަހަރެމެންނަށް ދެއްވާށިއެވެ. އާމީން.","Dheenuge Magu Majalla\nhttps://t.me/DheenugeMagu/1124"],["އަޝްރާފު","2/5/24","مناصحة الإِمَام وهب بن مُنَبّه (114 هـ) لرجل تأثر بِمذهب الْخَوَارِج\nعن علي بن المديني: حدثنا هشام بن يوسف، أخبرني داود بن قيس، قال: ‌كان ‌لي ‌صديق [من أهل بيت خولان من خضور] ‌يقال ‌له: ‌أبو ‌شمر ‌ذو ‌خولان، فخرجت من صنعاء أريد قريته، فلما دنوت منها، وجدت كتابا مختوما إلى أبي شمر، فجئته، فوجدته مهموما حزينا، فسألته عن ذلك، فقال: قدم رسول من صنعاء، فذكر أن أصدقاء لي كتبوا لي كتابا، فضيعه الرسول. قلت: فهذا الكتاب. فقال: الحمد لله. ففضه، فقرأه، فقلت: أقرئنيه. فقال: إني لأستحدث سنك. قلت: فما فيه؟ قال: ضرب الرقاب. قلت: لعله كتبه إليك ناس حرورية في زكاة مالك. قال: من أين تعرفهم؟ قلت: إني وأصحابا لي نجالس وهب بن منبه، فيقول لنا: احذروا أيها الأحداث الأغمار هؤلاء الحروراء، لا يدخلونكم في رأيهم المخالف، فإنهم عرة لهذه الأمة.\nفدفع إلي الكتاب، فقرأته، فإذا فيه: سلام عليك، فإنا نحمد إليك الله، ونوصيك بتقواه، فإن دين الله رشد وهدى، وإن دين الله طاعة الله، ومخالفة من خالف سنة نبيه، فإذا جاءك كتابنا، فانظر أن تؤدي - إن شاء الله - ما افترض الله عليك من حقه، تستحق بذلك ولاية الله، وولاية أوليائه، والسلام.\nقلت له: فإني أنهاك عنهم. قال: فكيف أتبع قولك، وأترك قول من هو أقدم منك؟! قلت: فتحب أن أدخلك على وهب حتى تسمع قوله؟ قال: نعم. فنزلنا إلى صنعاء، فأدخلته على وهب - ومسعود بن عوف وال على اليمن من قبل عروة بن محمد - فوجدنا عند وهب نفرا. فقال لي بعض النفر: من هذا الشيخ؟ قلت: له حاجة. فقام القوم، فقال وهب: ما حاجتك يا ذا خولان؟ فهرج، وجبن، فقال لي وهب: عبر عنه. قلت: إنه من أهل القرآن والصلاح، والله أعلم بسريرته، فأخبرني: أنه عرض له نفر من أهل حروراء، فقالوا له: زكاتك التي تؤديها إلى الأمراء لا تجزئ عنك، لأنهم لا يضعونها في مواضعها، فأدها إلينا،\nورأيت يا أبا عبد الله أن كلامك أشفى له من كلامي فقال: يا ذا خولان، أتريد أن تكون بعد الكبر حروريا، تشهد على من هو خير منك بالضلالة؟! فماذا أنت قائل لله غدا حين يقفك الله ومن شهدت عليه؟ فالله يشهد له بالإيمان، وأنت تشهد عليه بالكفر، والله يشهد له بالهدى، وأنت تشهد عليه بالضلالة، فأين تقع إذا خالف رأيك أمر الله؟ وشهادتك شهادة الله؟ أخبرني يا ذا خولان، ماذا يقولون لك؟ فتكلم عند ذلك، وقال لوهب: إنهم يأمرونني أن لا أتصدق إلا على من يرى رأيهم، ولا أستغفر إلا له. فقال: صدقت، هذه محنتهم الكاذبة، فأما قولهم في الصدقة: فإنه قد بلغني أن رسول الله صلى الله عليه وسلم ذكر أن امرأة من أهل اليمن دخلت النار في هرة ربطتها، أفإنسان ممن يعبد الله يوحده ولا يشرك به أحب إلى الله أن يطعمه من جوع أو هرة؟! والله يقول: {ويطعمون الطعام على حبه مسكينا ويتيما وأسيرا} [الإنسان: 8] الآيات. وأما قولهم: لا يستغفر إلا لمن يرى رأيهم، أهم خير أم الملائكة، والله يقول: {ويستغفرون لمن في الأرض} [الشورى: 5] ، فوالله ما فعلت الملائكة ذلك حتى أمروا به: {لا يسبقونه بالقول وهم بأمره يعملون} [الأنبياء: 27] ، وجاء ميسرا: {ويستغفرون للذين آمنوا} [غافر: 7]\n[ألا ترى] يا ذا خولان، إني قد أدركت صدر الإسلام، فوالله ما كانت الخوارج جماعة قط، إلا فرقها الله على شر حالاتهم، وما أظهر أحد منهم قوله، إلا ضرب الله عنقه [وما ‌اجتمعت ‌الأمة ‌على ‌رجل قط من الخوارج]، ولو مكن الله لهم من رأيهم، لفسدت الأرض، وقطعت السبل والحج، ولعاد أمر الإسلام جاهلية [حتى يعود الناس يسثغيثون برؤوس الجبال كما كانوا في الجاهلية]، وإذا لقام [أكثر من عشرة أو عشرين رجلا ليس منهم رجل إلا وهو] يدعو إلى نفسه [بالخلافة]، مع كل واحد منهم أكثر من عشرة آلاف، يقاتل بعضهم بعضا، ويشهد بعضهم على بعض بالكفر، حتى يصبح المؤمن خائفا على نفسه ودينه ودمه وأهله وماله، لا يدري [اين يسلك أو] مع من يكون، قال تعالى: (ولولا دفع الله الناس بعضهم ببعض لفسدت الأرض} [البقرة: 251] [وقال \" واعتصموا بحبل الله جميعا \" حتى بلغ \" تهتدون \"]، وقال: {إنا لننصر رسلنا والذين آمنوا} [\" إلى \" الإشهاد \"] [غافر: 51] [ وقال الله تعالى \" ولفد أرسلنا من قبلك رسلا إلى قومهم \" حتى بلغ \" نصر المؤمنين \"] [الرُّوم: 47]، فلو كانوا مؤمنين لنصروا، وقال: {وإن جندنا لهم الغالبون} [الصافات: 173] [فلو كانوا جند الله غلبوا]. [وقال \" وعد الله الذين آمنوا منكم وعملوا الصالحات ليستخلفنهم \" حتى \" لا يشركون بي شيئا \" [النُّور: 55] فأين هم من هذا]\nألا يسعك يا ذا خولان من أهل القبلة ما وسع نوحا من عبدة الأصنام، إذ قال له قومه: {أنؤمن لك واتبعك الأرذلون} [الشعراء: 111] … ، إلى أن قال:\n[واعلم أن دخولك علي رحمة لك إن سمعت قولي وقبلت نصيحتي لك وحجة عليك غدا عند الله إن تركت كتاب الله وعدت إلى رأي الحروراء]\nفقال ذو خولان: فما تأمرني؟ قال: أنظر زكاتك، فأدها إلى من ولاه الله أمر هذه الأمة، وجمعهم عليه، فإن الملك من الله وحده وبيده، يؤتيه من يشاء [وينزعه ممن يشاء فمن ملكه الله لم يقدر أحد أن ينزعه منه]، فإذا أديتها إلى والي الأمر، برئت منها، وإن كان فضل، فصل به أرحامك ومواليك وجيرانك والضيف.\n[فقام ذو خولان] فقال: أشهد أني نزلت عن رأي الحرورية [وصدقت ما قلت] فلم يلبث ذو خولان إلا يسيرا حتى مات.\n[سير أعلام النبلاء 4/553، تاريخ دمشق 63/383]","ޚަވާރިޖުންގެ އަގީދާއިން އަސަރުކޮށްފައި ހުރި މީހަކަށް، ތާބިޢީ ބޭކަލެއް ކަމަށްވާ ވަހްބު ބިން މުނައްބިހް ދެއްވި ނަސޭހަތް\nޢަލީ ބިން އަލްމަދީނީގެ އަރިހުން ރިވާވެގެންވެއެވެ: އަހަރެމެންނަށް ކިޔައިދިނީ ހިޝާމު ބިން ޔޫސުފެވެ. ވިދާޅުވިއެވެ: އަހަރެންނަށް ޚަބަރު ދިނީ ދާވޫދު ބިން ގައިސެވެ. ވިދާޅުވިއެވެ:\n(ޔަމަނުގެ ރަށެއް ކަމަށްވާ) ޚަޟޫރުގައި، ޚައުލާން ގަބީލާގެ އެކުވެރިއަކު އަހަރެންގެ ހުއްޓެވެ. އޭނާއަށް އަބޫ ޝަމިރު ޛޫ ޚައުލާނެވެ ކިޔުނެވެ. އެއްފަހަރަކު އަހަރެން ޞަންޢާއިން ނުކުމެ ޛޫ ޚައުލާންގެ ރަށަށް ދިޔަ މަގުމަތީގައި، އޭނާއަށް ފޮނުވާފައިވާ ސިޓީއެއް ފެނުނެވެ. ދެން އޭނާގެ ގާތަށް ދެވުމުން، އޭނާ ކަންބޮޑުވެ މާޔޫސްވެފައި ހުއްޓާ ދުށީމެވެ. އެކަމާ މެދު ސުވާލުކުރުމުން އޭނާ ބުންޏެވެ: އަހަރެންގެ އެކުވެރިންތަކެއް އަހަރެންނަށް ފޮނުވި ސިޓީއެއް ގެނައުމުގެ ތެރޭގައި، އެ ގެނައި މީހާ އަތުން އެ ގެއްލިއްޖެއެވެ. އަހަރެން ބުނީމެވެ: ފަހެ އެ ސިޓީ މިހުރީއެވެ. އޭނާ ބުންޏެވެ: ﷲ އަށް ހަމްދުކުރަމެވެ. ދެން އޭނާ އެ ހުޅުވާފައި ކިޔާލައިފިއެވެ.\nދެން އަހަރެން ބުނީމެވެ: އަހަރެންނަށް ތި ސިޓީ ކިޔައިދޭށެވެ. އޭނާ ބުންޏެވެ: ހަމަކަށަވަރުން (ތިޔަ ކަމަށް) ތިބާ އުމުރުން މާ ހަގުކަމަށް އަހަރެން ދެކެމެވެ. އަހަރެން އެހީމެވެ: އޭގައި ވަނީ ކީކޭހެއްޔެވެ؟ އޭނާ ޖަވާބުދިނެވެ: ކަނދުރާގައި ޖެހުމެވެ. (އެބަހީ: ހަރުކަށި ވާހަކައެކެވެ.) އަހަރެން ބުނީމެވެ: ރަނގަޅަށް ވިއްޔާ، ޙަރޫރާގެ މީހުން (އެބަހީ: ޚަވާރިޖުން) ތިބާއަށް ސިޓީ ފޮނުވީއެވެ. އޭނާ އެހިއެވެ: ތިބާއަށް އެ މީހުން އެނގެނީ ކިހިނެއްހެއްޔެވެ؟ އަހަރެން ބުނީމެވެ: ހަމަކަށަވަރުން އަހަރެންނާއި އަހަރެންގެ އަސްހާބުން، ވަހްބު ބިން މުނައްބިހުގެ އަރިހު މަޖްލިސްކުރަމެވެ. ފަހެ އެކަލޭގެފާނު، އަހަރުމެންނަށް ވިދާޅުވެއެވެ: އޭ އުމުރުން ހަގު، ތަޖުރިބާ މަދު ކުދިންނެވެ. މިހިރަ ޙަރޫރީންނާ މެދު ތިޔަބައިމީހުން ސަމާލުވެ ރައްކާތެރިވާށެވެ. އެ މީހުންގެ ޚިލާފުވެފައިވާ ރައުޔަށް ތިޔަބައިމީހުން ވެއްދިޔަނުދޭށެވެ. އެހެނީ ހަމަކަށަވަރުން އެ މީހުންނަކީ މި އުއްމަތަށް އެންމެ ނުބައި މީހުންނެވެ. ދެން އޭނާ އެ ސިޓީ އަހަރެންނަށް ކިޔާލަން ދިނުމުން، އަހަރެން ބުނީމެވެ: ތިބާ އެ މީހުންނާ އެކީ އުޅެން އަހަރެން ނަހީކުރަމެވެ. އޭނާ ބުންޏެވެ: ތިބާއަށް ވުރެ އިސް މީހުންގެ ބަސް ދޫކޮށް، ތިބާގެ ބަހަށް އަހަރެން ތަބާވާނީ ކިހިނަކުންހެއްޔެވެ؟ އަހަރެން ބުނީމެވެ: ފަހެ ތިބާ ގޮވައިގެން ވަހްބުގެ އަރިހަށް ގޮސް، އޭނާގެ ބަސް އަޑުއަހަން ތިބާއަށް ކަމުދާނެހެއްޔެވެ؟ އޭނާ ބުންޏެވެ: އާއެކެވެ. ދެން އަހަރެމެން ޞަންޢާއަށް ދަތުރުކޮށް، ވަހްބުގެ އަރިހަށް ދިޔައިމެވެ. އޭރު އެތާ އެހެން ބަޔަކު ތިއްބެވެ. އެ ތަނުން މީހަކު ޛޫ ޚައުލާނަށް އިޝާރާތްކޮށް، މި އުމުރުން ދުވަސްވެފައި ހުރި މީހަކީ ކާކުތޯ އެހިއެވެ. އަހަރެން ބުނީމެވެ: އޭނާގެ ހާޖަތެއް ވެއެވެ. އެ ހިސާބުން މީސްތަކުން ތެދުވެ އެ ތަނުން ނުކުމެއްޖެއެވެ. ދެން ވަހްބު ވިދާޅުވިއެވެ: ތިބާގެ ހާޖަތަކީ ކޮބައިހެއްޔެވެ؟ ފަހެ ޛޫ ޚައުލާނަށް ދޫއޮޅި، ނުކެރޭ ގޮތް ވިއެވެ. ދެން ވަހްބު، އަހަރެންނަށް ވިދާޅުވިއެވެ: އޭނާގެ މަތިން ވާހަކަދައްކާށެވެ. އަހަރެން ދެންނެވީމެވެ: ހަމަކަށަވަރުން އޭނާއަކީ ގުރުއާނާއި ހެޔޮކަމުގެ އަހުލުވެރިއެކެވެ. އަދި އޭނާގެ ހިތުގެ ސިއްރުތަކާމެދު މޮޅަށް ދެނެވޮޑިގެންވަނީ ﷲ އެވެ. ދެން ޙަރޫރާގެ ބަޔަކު ޛޫ ޚައުލާނާ ދެއްކި ވާހަކަތައް ކިޔާދިނީމެވެ. އަދި ބުނީމެވެ: އޭ އަބޫ ޢަބްދު ﷲ (އެބަހީ: ވަހްބު) އެވެ. އަހަރެންގެ ބަހަށް ވުރެ، ތިބާގެ ބަސް އޭނާއަށް މާ ފުދިފައި (ހެޔޮމަގާ) ގާތްކޮށްދޭނެކަމަށް އަހަރެން ދެކެމެވެ. ވަހްބު ވިދާޅުވިއެވެ: އޭ ޛޫ ޚައުލާނެވެ. ތިބާ އުމުރުން ދޮށިވުމަށް ފަހު ޙަރޫރީއަކަށް ވާން އެދެނީހެއްޔެވެ؟ ތިބާއަށް ވުރެ ހެޔޮ މީހުން މަގުފުރެދިފައިވާ ކަމަށް ތިބާ ހެކިވަނީހެއްޔެވެ؟ މާދަމާ ތިބާއާއި އެ މީހަކާ ދެކޮޅަށް ތިޔަ ހެކިވި މީހާ، ﷲ ގެ ޙަޟްރަތުގައި ހުއްޓި ހުންނަ ހިނދު، ތިބާ ﷲ އަށް ދަންނަވާނީ ކީކޭހެއްޔެވެ؟ ފަހެ އެ މީހެއްގެ މައްޗަށް އީމާންކަމައިގެން ﷲ ހެކިވެވޮޑިގަންނަވާ ހިނދު، ތިބާ އޭނާގެ މައްޗަށް ކާފަރުކަމައިގެން ހެކިވެއެވެ. އަދި ހިދާޔަތައިގެން އޭނާގެ މައްޗަށް ﷲ ހެކިވެވޮޑިގަންނަވާ ހިނދު، ތިބާ އޭނާގެ މައްޗަށް މަގުފުރެދުމައިގެން ހެކިވެއެވެ. ފަހެ ތިބާގެ ރައުޔު ﷲ ގެ އެންގެވުމާ ޚިލާފުވެއްޖެ ނަމަ، އަދި ތިބާގެ ހެކިވުން ﷲ ގެ ހެކިވެވޮޑިގަތުމާ ޚިލާފުވެއްޖެ ނަމަ، ދެން ތިބާ ވާނީ ކޮންތާކުހެއްޔެވެ؟ ނިކަން އަހަރެންނަށް ޚަބަރު ދީބަލާށެވެ. އޭ ޛޫ ޚައުލާނެވެ. އެ މީހުން (އެބަހީ: ޚަވާރިޖުން) ތިބާ ގާތު ބުނަނީ ކީކޭހެއްޔެވެ؟\nއެ ހިނދު އޭނާ ވާހަކަދައްކައި، ވަހްބަށް ދެންނެވިއެވެ: އެ މީހުން އަހަރެންނަށް އަންގަނީ، އެ މީހުންގެ ރައުޔު ގަބޫލުކުރާ ބަޔަކަށް މެނުވީ ޒަކާތް ނުދިނުމަށެވެ. އަދި އެއިން މީހަކަށް މެނުވީ ފާފަ ފުއްސެވުން އެދި ދުއާ ނުކުރުމަށެވެ. ފަހެ ވަހްބު ވިދާޅުވިއެވެ: ތިޔަ ބުނީ ތެދަށެވެ. ތިޔައީ އެ މީހުންގެ ދޮގުވެރި އިމްތިހާނެވެ.\nއޭނާއަށް ނަސޭހަތް ދެމުން ވަހްބު ވިދާޅުވިއެވެ: އޭ ޛޫ ޚައުލާނެވެ. ހަމަކަށަވަރުން އިސްލާމް ދީނުގެ ކުރީކޮޅު އަހަރެން ދުށްކަން ތިބާއަށް ނުފެންނަނީހެއްޔެވެ؟ ފަހެ ﷲ ގަންދީ ބުނަމެވެ. އެ މީހުންގެ ކަންތައްތައް ހުރިލެއް ނުބައިކަމުން، ﷲ އެ މީހުން ބައިބައިކުރައްވާ ގޮތުގައި މެނުވީ، ދުވަހަކުވެސް ޚަވާރިޖުން އެއްވެ ޖަމާއަތެއް ކަމުގައި ނުވެއެވެ. އަދި އެ މީހެއްގެ ކަނދުރާގައި ޖެހެން ﷲ މެދުވެރިކުރައްވާ ގޮތުގައި މެނުވީ، އެ މީހުންގެ ތެރެއިން އެއްވެސް މީހަކު އޭނާގެ ރައުޔު ފާޅުކުރާ ކަމުގައެއް ނުވެއެވެ. އަދި ދުވަހަކު ވެސް ޚަވާރިޖުންގެ މީހެއްގެ އަތްމައްޗަށް، (މި) އުއްމަތް އެއްވެފައެއް ނުވެއެވެ. އަދި އެ މީހުންގެ ރައުޔު ގާއިމުވެ، އެ މީހުން ބާރުވެރިވާން ﷲ މެދުވެރިކުރައްވައިފި ނަމަ، ހަމަކަށަވަރުން ބިން ފަސާދަވެ، މަގުތަކުގައި ދަތުރުކުރުމާއި ހައްޖުވުން މެދުކެނޑުނީހެވެ. އަދި ހަމަކަށަވަރުން އިސްލާމް ދީނުގެ ކަންތައް އެނބުރި ޖާހިލިއްޔަތުގައި އޮތްގޮތަށް އިއާދަވީހެވެ. އެއީ މީސްތަކުން ސަލާމަތްވާން ފަރުބަދަތަކުގެ މައްޗަށް ދުވެ ފިލުމަށް ދާންދެނެވެ. އެއީ ޖާހިލިއްޔަ ޒަމާނުގައި މީސްތަކުން (ފިތުނަތަކުން ސަލާމަތްވުމަށް) އުޅުނު ފަދައިންނެވެ. ދެން ހަމަކަށަވަރުން ދިހައެއް ނުވަތަ ވިއްސަކަށް ވުރެ ގިނަ މީހުން ތެދުވެ، އެއިން ކޮންމެ މީހަކު ވެސް އޭނާގެ އަމިއްލަ ނަފްސަށް ޚިލާފަތައިގެން ގޮވާލާނެއެވެ. އެއިން ކޮންމެ މީހަކާ އެކު ދިހަ ހާހަށް ވުރެ ގިނަ މީހުން ވާނެއެވެ. އެ މީހުންގެ އެއްބަޔަކު އަނެއްބަޔަކާ ހަނގުރާމަކޮށް ތަޅާފޮޅާނެއެވެ. އަދި އެއްބަޔަކު އަނެއްބަޔަކު ކާފަރުކަމަށް ހެކިވާނެއެވެ. އެހެން ގޮސް، އެ މީހެއްގެ އަމިއްލަ ނަފްސާއި، ދީނާއި، ލެޔާއި، އާއިލާއާއި، މުދަލާމެދު ބިރުވެރިކަމެއްގެ ތެރޭގައި މުއުމިނަކު އުޅޭނެއެވެ. އޭނާ ހިނގަންވީ މަގާއި، އުޅެންވީ ކާކާ އެކުގައިކަން އޭނާއަކަށް ނޭނގޭނެއެވެ.\nالله ވަހީކުރެއްވިއެވެ: ”އަދި މީސްތަކުން ކުރެ އެއްބަޔަކު މެދުވެރިކުރައްވާ އަނެއްބަޔަކު (ގެ ނުރައްކާތެރިކަން) ﷲ، ދުރުކުރެއްވުން ނުވާނަމަ، ބިން ފަސާދަ ވެއްޖައީސްކަން ކަށަވަރެވެ.“ [البَقَرَة 251] އަދި އެ އިލާހު ވަހީކުރެއްވިއެވެ: ”ތިޔަބައިމީހުން އެންމެން ﷲ ގެ ދީނުގައި ހިފަހައްޓާށެވެ. އަދި ބައިބައިވެ ނުގަންނާށެވެ. އަދި ﷲ ތިޔަބައިމީހުންނަށް ދެއްވި ނިއުމަތް ތިޔަބައިމީހުން ހަނދުމަކުރާށެވެ. އެހެނީ ތިޔަބައިމީހުން އަދާވާތްތެރިން ކަމުގައި ވަނިކޮށް، އެ އިލާހު ތިޔަބައިމީހުންގެ ހިތްތައް އެކުވެރިކުރެއްވިއެވެ. ދެން އެ އިލާހު ދެއްވި ނިއުމަތުގެ ސަބަބުން ތިޔަބައިމީހުންނީ އަޚުންތަކެއް ކަމުގައި ވެއްޖައީމުއެވެ. އަދި ތިޔަބައިމީހުން ނަރަކައިގެ ވަޅުގަނޑެއްގެ ތުންފަތްމަތީގައި ވީމުއެވެ. ދެން އެ އިލާހު ތިޔަބައިމީހުން އެއިން ސަލާމަތްކުރެއްވިއެވެ. އެފަދައިން ﷲ، އެ އިލާހުގެ އާޔަތްތައް ތިޔަބައިމީހުންނަށް ބަޔާން ކޮށްދެއްވަނީ، ތިޔަބައިމީހުންނަށް ތެދުމަގު ލިބޭތޯއެވެ.“ [آل عِمرَان 103] އަދި އެ އިލާހު ވަހީކުރެއްވިއެވެ: ”ހަމަކަށަވަރުން ތިމަން އިލާހުގެ ރަސޫލުންނަށާއި އީމާންވި މީހުންނަށް، ދުނިޔޭގެ ހަޔާތުގައްޔާއި، ހެކިންތައް ތެދުވާ (ގިޔާމަތް) ދުވަހުގައި ވެސް، ތިމަން އިލާހު ނަސްރުދެއްވާނަމެވެ.“ [غَافِر: 51] އަދި އެ އިލާހު ވަހީކުރެއްވިއެވެ: ”އަދި މުއުމިނުންނަށް ނަސްރުދެއްވުމަކީ، ތިމަން އިލާހު މައްޗަށް ހައްގުވެގެންވާ ކަމެއް ކަމުގައި ވެއެވެ.“ [الرُّوم: 47] ފަހެ އެ މީހުންނީ (އެބަހީ: ޚަވާރިޖުންނީ، ހައްގު) މުއުމިނުން ކަމުގައި ވީނަމަ، އެ މީހުންނަށް ނަސްރުލިބުނީހެވެ. އަދި އެ އިލާހު ވަހީކުރެއްވިއެވެ: ”އަދި ހަމަކަށަވަރުން މޮޅުވެ ގަދަވާނެ ބަޔަކީ ހަމަ ތިމަން އިލާހުގެ ލަޝްކަރުކަން ކަށަވަރެވެ.“ [الصَّافَّات 173] ފަހެ އެ މީހުންނީ ﷲ ގެ ލަޝްކަރު ކަމުގައި ވީނަމަ، އެ މީހުން ގަދަވެ މޮޅުވީހެވެ. އަދި އެ އިލާހު ވަހީކުރެއްވިއެވެ: ”ތިޔަބައިމީހުންގެ ތެރެއިން އީމާންވެ ސާލިހު އަމަލުތައްކޮށް އުޅުނު މީހުން، ހަމަކަށަވަރުން އެ މީހުން ބިމުގައި ޚަލީފާވެރިކުރައްވާނެ ކަމަށް ﷲ ވައުދުކުރެއްވިއެވެ. އެއީ އެ މީހުންގެ ކުރިން އުޅުނު މީހުން ވެސް ޚަލީފާވެރި ކުރެއްވި ފަދައިންނެވެ. އަދި އެ މީހުންނަށް ޓަކައި އެ އިލާހު ރުއްސެވި އެ މީހުންގެ ދީން، އެ މީހުންނަށް ޓަކައި ގާއިމުކުރައްވާ، ބާރުވެރިކުރައްވާނެކަން ކަށަވަރެވެ.“ [النُّور 55] ފަހެ މި ކަންކަމުގައި މިބައިމީހުން ވަނީ ކޮންތާކުހެއްޔެވެ؟\nދެންވެސް (ނަސޭހަތްދެއްވަމުން) ވަހްބު ވިދާޅުވިއެވެ: އަދި ދަންނާށެވެ. ތިބާ އަހަރެންގެ ބަސްއަހައި، އަހަރެން ތިބާއަށް މި ދިން ނަސޭހަތް ގަބޫލުކޮށްފި ނަމަ، ތިބާ އަހަރެންގެ ގާތަށް އައުން ވާނީ ތިބާއަށް ޓަކައިވާ ރަހުމަތަކަށެވެ. އަދި ތިބާ ﷲ ގެ ފޮތް ދޫކޮށް، ޙަރޫރީންގެ ރައުޔަށް އެނބުރި ގޮސްފިނަމަ، މާދަމާ އެ ވާނީ ﷲ ގެ ހަޒްރަތުގައި ތިބާއާ ދެކޮޅަށް އޮތް ހުއްޖަތަކަށެވެ. އަދިވެސް ވަހްބު ވިދާޅުވިއެވެ: ހަމަކަށަވަރުން ވެރިކަން ލިބުން ވަނީ ހަމައެކަނި ﷲ ގެ ފުށުންނެވެ. އަދި އެ ކަން ވަނީ ވެސް އެ އިލާހުގެ އަތްޕުޅުގައެވެ. އެ އިލާހު އިރާދަކުރެއްވި މީހަކަށް އެ ދެއްވައެވެ. އަދި އެ އިލާހު އިރާދަކުރެއްވި މީހެއްގެ އަތުން އެ ނިގުޅައިގަންނަވައެވެ. ފަހެ ﷲ އެ މީހަކަށް ވެރިކަން ދެއްވި މީހެއްގެ ކިބައިން އެ އަތުލަން ކުޅަދާނަ ވާނެ ހަމަ އެކަކުވެސް ނުވެއެވެ. ދެން އެންމެ ފަހުން ޛޫ ޚައުލާން ތެދުވެ ދެންނެވިއެވެ: ހަމަކަށަވަރުން ޙަރޫރީންގެ ރައުޔު އަހަރެން ދޫކޮށްލައިފިކަމަށް ހެކިވެއްޖައީމެވެ. އަދި ތިބާ ވިދާޅުވި ބަސް ތެދުކޮށްފީމެވެ. ދެން މާކަށް ގިނަ ދުވަހެއް ނުވެ ޛޫ ޚައުލާން ނިޔާވެއްޖެއެވެ.\n[سير أعلام النبلاء 4/553، تاريخ دمشق 63/383]","Dheenuge Magu Majalla\nhttps://t.me/DheenugeMagu/1172\nhttps://t.me/DheenugeMagu/1222"],["މ.މ.އ.","","","ޙަޤީޤީ ބުއްދިވެރިން\nއަހަރެމެންނަށް ކިޔައިދެއްވީ ސުފްޔާން ބްނު ވަކީޢުއެވެ. އެބޭފުޅާ ވިދާޅުވިއެވެ: އަހަރެމެންނަށް ކިޔައިދެއްވީ ޢީސާ ބްނު ޔޫނުސްއެވެ. އެއީ އަބޫ ބަކްރު ބްނު އަބޫ މަރްޔަމްގެ އަރިހުންނެވެ.\nއަހަރެމެންނަށް ކިޔައިދެއްވީ ޢަބްދު ﷲ ބްނު ޢަބްދުއް ރަޙްމާންއެވެ. އެބޭފުޅާ ވިދާޅުވިއެވެ: އަހަރެމެންނަށް ޚަބަރުދެއްވީ ޢަމްރު ބްނު ޢަޥްނުއެވެ. އެބޭފުޅާ ވިދާޅުވިއެވެ: އަހަރެމެންނަށް ޚަބަރު ދެއްވީ އިބްނު އަލްމުބާރަކްއެވެ. އެއީ އަބޫ ބަކްރު ބްނު އަބޫ މަރްޔަމްގެ އަރިހުންނެވެ.\nއެއީ ޟަމްރަތު ބްނު ޙަބީބުގެ އަރިހުންނެވެ. އެއީ ޝައްދާދު ބްނު އަޥްސްގެ އަރިހުންނެވެ. އެއީ ނަބިއްޔު ﷺ ގެ އަރިހުން، އެކަލޭގެފާނު ޙަދީޘް ކުރެއްވިއެވެ:\n\" الْكَيِّسُ مَنْ دَانَ نَفْسَهُ وَعَمِلَ لِمَا بَعْدَ الْمَوْتِ وَالْعَاجِزُ مَنْ اتَّبَعَ نَفْسَهُ هَوَاهَا وَتَمَنَّى عَلَى اللَّهِ الأَمَانِي \"\nމާނައީ: \"ބުއްދިވެރިއަކީ ތިމާގެ އަމިއްލަ ނަފްސުގެ ލަގަން ހިފަހައްޓައި މަތަކޮށް، މަރުވުމަށް ފަހު އަންނަން އޮތް ދުވަހަށް (އެބަހީ އާޚިރަތު ދުވަހަށްޓަކައި) ހެޔޮ ޢަމަލު ކުރާ މީހާއެވެ. އަދި ނުކުޅެދުންތެރިއަކީ ތިމާގެ އަމިއްލަ ނަފްސުގެ ލަގަން، ހަވާއަށް (އެބަހީ ހިތް އެދޭހާ ގޮތަކަށް) ދޫކޮށްލައިގެން ހުރެ، ﷲ ގެ ޙަޟްރަތުން އުންމީދުތައް ކުރާ މީހާއެވެ.\"\n[ރިވާކުރެއްވީ: އަޙްމަދު އަދި އައްތިރްމިޛީ އަދި އިބްނު މާޖަހ އެވެ.]\nމިޙަދީޘް ބަސްފުޅާއި މެދުގައި ދަންނައެވެ.\nމިޙަދީޘް ތަޚްރީޖު ކޮށްފައިވަނީ އިމާމް އަޙްމަދުއާއި އިމާމް އައްތިރްމިޛީއާއި އިމާމް އިބްނު މާޖަހއެވެ. އަދި މިނޫންވެސް ބޭކަލުންނެވެ.\n[ބައްލަވާ: ސުނަނު އައްތިރްމިޛީ: ޙަދީޘް ނަމްބަރު: 2459، ޖުޒްއު ނަމްބަރު: 4، ޞަފްޙާ ނަމްބަރު: 246 އަދި ސުނަނު އަބީ ދާވޫދު: ޙަދީޘް ނަމްބަރު: 4260، ޖުޒްއު ނަމްބަރު: 5، ޞަފްޙާ ނަމްބަރު: 646 އަދި މުސްނަދު އަޙްމަދު: 17123، ޖުޒްއު ނަމްބަރު: 28، ޞަފްޙާ ނަމްބަރު: 350]\nމިޙަދީޘް ބަސްފުޅުގެ ދަރަޖަ ނުވަތަ ޙުކުމްއާ މެދުގައި ދަންނައެވެ.\nމިޙަދީޘް ރިވާވެގެން އައިސްފައިވަނީ އަބޫ ޔަޢްލާ ޝައްދާދު ބްނު އަޥްސް އަލްއަންޞާރީ - ރަޟިޔަ ﷲ ޢަންހު - ގެ އަރިހުންނެވެ. މިޙަދީޘް ބަސްފުޅުގެ އިސްނާދު ދިރާސާ ކުރައްވާ ބައެއް ފަހުގެ ޙަދީޘް ޢިލްމުވެރިން މިޙަދީޘް ބަސްފުޅު ޟަޢީފް ކުރައްވަތެވެ.\nއެގޮތުން އައްޝައިޚް ޝުޢައިބުލް އަރްނާއޫޠުގެ ތަޚްރީޖުލް މުސްނަދު: 17123 ގައި މިޙަދީޘް ބަސްފުޅުގެ އިސްނާދު ޟަޢީފް ކަމަށް ގެނެސްފައިވެއެވެ. ހަމައެގޮތަށް އައްޝައިޚް އަލްއަލްބާނީގެ ސިލްސިލަހ އައްޟަޢީފަހ: 5319، އަދި ޟަޢީފް އައްތިރްމިޛީ: 2459، އަދި ޟަޢީފް އައްތަރްޣީބު: 1959، އަދި ޟަޢީފް އިބްނު މާޖަހ: 4983 ގައި، މިޙަދީޘް ޟަޢީފް ކަމަށް ގެނެސްފައިވެއެވެ.\nމިނޫން ޙަދީޘް ޢިލްމުގެ ބައެއް ފަހުގެ މުޢާޞިރުންގެ ބަހަކީވެސް މިއީ ޟަޢީފް ޙަދީޘްއެއް ކަމުގައެވެ. އެގޮތުން އައްޝައިޚް ޢަބްދު ﷲ އައްސަޢްދު އަލް މަޠީރީ¹ އާއި އައްޝައިޚް ސުލައިމާނު ބްނު ނާޞިރު އަލް ޢުލްވާނު² އާއި އައްޝައިޚް މުޞްޠަފާ އަލްޢަދަވީ³ ފަދަ މުޢާޞިރުން، މިޙަދީޘް ބަސްފުޅުގެ އިސްނާދު ޟަޢީފް ކުރެއެވެ. އެގޮތަށް ޙަދީޘްގެ އިސްނާދު ޟަޢީފް ކުރަނީ އިސްނާދުގެ ރާވީންގެ ތެރޭގައި، އަބޫ ބަކްރު ބްނު ޢަބްދު ﷲ ބްނު އަބޫ މަރްޔަމް އަލްޣައްސާނީ ކިޔޭ ބޭފުޅަކުވާތީއެވެ. އެބޭފުޅާއީ ޟަޢީފް ރާވީއެއް ކަމުގައެވެ. އެއީ އިޚްތިލާޠުތަކެއް (އެބަހީ އޮޅުންތަކެއް) އެބޭފުޅާއަށް އަރާފައިވާތީއެވެ. ހަމައެހެންމެ އެބޭފުޅާ ޙިފްޡުގައި ދަށް ކަމަށް އަލްޙާފިޡް އިބްނު ޙިއްބާން އަލްމަޖްރޫޙީން ފޮތުގައި ޛިކުރުކޮށްފައިވެއެވެ. އަދި އިހުގެ ބޮޑެތި އިމާމްވެރި މުޙައްދިޘުން، އިމާމް އަޙްމަދުއާއި އިމާމް ޔަޙްޔާ ބްނު މަޢީންއާއި ދެއިމާމުން ކަމުގައިވާ ދެރާޒީންނާއި އިމާމް އައްނަސާއީ އާއި އިމާމް އައްދާރަޤުޠްނީމެން އެބޭފުޅާ ޖަރަޙަކޮށްފައިވެއެވެ. އަދި އަލްޙާފިޡް އައްޛަހަބީއާއި އެނޫން އަލްޙާފިޡު އިބްނު ޙަޖަރު އަލްޢަސްޤަލާނީ ވެސް މިމޭރުމުން ޖަރަޙަކޮށް ވާހަކަދައްކަވާފައިވެއެވެ.\n[ބައްލަވާ: ތާރީޚް އިބްނު މަޢީން ރިވާޔަތުއް ދޫރީ: 463، 4/437، އަދި އަލް ޢިލަލު ވަމަޢްރިފަތިއް ރިޖާލި ޢަން އަޙްމަދު ރިވާޔަތު ޢަބްދު ﷲ: 1/560، 2/39، 3/99، އަދި މަޢްރިފަތިއްރިޖާލި ލިއިބްނި މަޢީން ބިރިވާޔަތި އިބްނި މިޙްރަޒް: 1/68، އަދި ސުވާލާތު އިބްނުލް ޖުނައިދު ލިއިބްނި މަޢީން: ޞ: 98، 168، އަދި އައްޟުޢަފާއު ވަލް މަތުރޫކީން ލިއްނަސާއީ: ޞ: 258، އަދި އަލްމަޖްރޫޙީން ލިއިބްނު ޙިއްބާން: 2/500، އަދި ސުވާލާތު އަލްބަރްޤާނީ ލިއްދާރަޤުޠްނީ: ޞ: 153، އަދި މަން ތަކައްލަމަ ފީހި އައްދާރަޤުޠްނީ ފީ ކިތާބިއްސުނަނި ލިއިބްނު ޒުރައިޤު އަލް ޙަންބަލީ: ޞ: 148، އަދި ތަޤްރީބު އައްތަހްޛީބު ލިއިބްނު ޙަޖަރު: ޞ: 1116]\nއަނެއްކޮޅުން ފަހުގެ ބައެއް ޢިލްމުވެރިން ތެރޭގައި މިޙަދީޘް ޙަސަން ޞައްޙަ ކަމުގައި ވިދާޅުވެފައިވެސްވެއެވެ. އެއީ އައްޝައިޚް ޔަޙްޔާ ބްނު ޢަލީ އަލްޙައްޖޫރީ⁴ ފަދަ ބޭފުޅުންނެވެ. އެހެނީ ފަހެ އިމާމް އައްތިރްމިޛީ ވަނީ މިޙަދީޘް ޙަސަން ދަރަޖައިގައި ޞައްޙަ ކުރައްވާފައިއެވެ. އިމާމް އައްތިރްމިޛީއަށް ވުރެ ބޮޑަށް ފަހުގެ ބަޔަކަށް ޙަދީޘް ޢިލްމުގައި މޮޅުވުމަކީ މުސްތަޙީލު ކަމެކެވެ. އަދި އަލްޙާފިޡް އަލްޙާކިމްވެސް ވަނީ މިޙަދީޘް ޞައްޙަ ކުރައްވާފައިއެވެ. އެހެނަސް އަލްޙާފިޡް އައްޛަހަބީ އެބަހަށް ތަޢުޤީބުކޮށް (އެބަހީ ވިއްދައިގެން ބަސް) ގެންނެވިއެވެ: \"ނޫނެކެވެ. ﷲ ގަންދީ ބުނަމުއެވެ. އަބޫ ބަކްރު ބްނު މަރްޔަމް ވަނީ ވަހްމު އުފެދިފައިވާ މީހެއްގެ ގޮތުގައިއެވެ. އަދި އެހެން ތަނެއްގައި ވިދާޅުވި ކަމުގައި ވިއެވެ: ގިނަ ޙަދީޘްތައް އެބޭފުޅާގެ އަރިހުން ޟަޢީފް އެވެ.\" އައްޝައިޚް ސުލައިމާނު ބްނު ނާޞިރު އަލް ޢުލްވާނު އެފަދައިން ނަޤްލުކުރެއްވިއެވެ.⁵\nޙަދީޘްއިން ފައިދާތަކެއް\nދަންނައެވެ. ޙަދީޘް ޢިލްމުވެރިން މިޙަދީޘް ދީނުގެ ޙުކްމެއް ބަޔާންކުރުމުގެ ގޮތުގައި ނުނެންގެވިޔަސް، އަދި މިޙަދީޘްގެ އިސްނާދު ޟަޢީފް ވިޔަސް، މިޙަދީޘްގެ މަތުނު ނުވަތަ ޙަދީޘްގައި ޛިކުރު ކުރެވިފައިވާ ބަސްފުޅު އޭގެ މަޢްނާ ރަނގަޅު ކުރައްވާ އެކި ބޭކަލުން ޛިކްރުކޮށް ގެންނަވާފައިވެއެވެ. އެހެނީ މަޢްނާގައި ޞަޙާބީންގެ އެހެން އަޘަރުތަކާއި މިޙަދީޘް ބަސްފުޅާއި އެއްބަސް ވެވޭތީއާއި، އެހެން ޞައްޙަ ޙަދީޘްތަކުގެ މަޢަނައިން ޙަދީޘްތައް ޖަމްޢު ކުރެއްވުމުގެ ބާބުން، މިޙަދީޘްގެ މަޢްނާ އިއްތިފާޤުވެފައިވާތީއެވެ.\nއެގޮތުން އިމާމް އިބްނު ޤައްޔިމް އަލްޖަޥްޒިއްޔާ ވިދާޅުވިއެވެ: \"އަދި މީހަކު ޙައްޤު ތައައްމަލުކޮށް (އެބަހީ ފުން ވިސްނުމަކުން) ވިސްނައިފި ނަމަ، އޭނާއަށް އެނގިގެންދަނީ ﷲ އާއި މެދުގައި ހެޔޮކޮށް ހީކުޅައުމީ އެއީ ހެޔޮކޮށް ޢަމަލުކުރުން ކަމެވެ... މިހެން ގޮސް ވިދާޅުވިއެވެ: ފަހެ އޭނާގެ ހީކުރުންތައް ހެޔޮކުރާ މިންވަރަކަށް އޭނާގެ ޢަމަލުތައް ރަނގަޅުވެގެން ދެއެވެ. އެހެންނޫންނަމަ، ހަވާއަށް ތަބަޢަވެ ހީކުރުން ރަނގަޅުކުރަން އުޅުމީ ނުކުޅެދުންތެރިކަމެކެވެ. އެއީ އިމާމް އައްތިރްމިޛީގެ ޙަދީޘް އާއި އަދި އިމާމް އަޙްމަދުގެ މުސްނަދުގައި ވެސް ޝައްދާދު ބްނު އަޥްސްގެ އަރިހުން އައިސްފައިވާ ޙަދީޘް ބަސްފުޅުގައި ވާފަދައިންނެވެ.\nދެން އެބޭފުޅާ މިޙަދީޘް ޛިކުރުކުރެއްވިއެވެ.\n[ބައްލަވާ: އައްދާއު ވައްދަވާއު ލިއިބްނު އަލްޤައްޔިމް: ޞ: 27]\nއިމާމް އިބްނުލް ޤައްޔިމް މިޙަދީޘް އެގެންނެވީ އެބޭފުޅާ އެޙަދީޘް މިފަދަ މަޙައްލަުތަކުގައި ގެންނަވަން އިޢްތިބާރު ކުރައްވާތީއެވެ. އަދި އެބޭފުޅާގެ އަރިހުގައި މިޙަދީޘްގައި މި ދެކެވޭ ވާހަކައަކީ ރަނގަޅު ވާހަކައެއް ކަމުގައިވާތީއެވެ. އެހެންކަމުން އަދި އިސްނާދުގައި ބަލިކަށި ރާވީއެއް ވުމަކީ މުޅި ޙަދީޘް ޟަޢީފުވެ ދޮގުވެ އެއްލައިލުން ލާޒިމު ކުރާ ކަމެއްވެސް ނޫނެވެ. އަދި ކިއެއް ހެއްޔެވެ. ޙަދީޘްގެ އިމާމުންގެ ޙަދީޘް ފޮތްތަކުގައި އެބޭކަލުން އެޙަދީޘް ގެންނަވާފައިވާނީ ކޮންމެވެސް ސަބަބެއް އޮވެގެންނެވެ.\nހަމައެހެންމެ، ފާހަގަ ކޮށްލަން ޖެހޭކަމަކީ މިޙަދީޘް ތަޚްރީޖު ކުރެވިފައިވާ ފޮތްތަކުގެ ތެރެއިން އިމާމް އައްތިރްމިޛީ މިޙަދީޘް ގެންނަވާފައި ވަނީ ރަޤާއިޤު (އެބަހީ ހިތް މަޑުމޮޅިކުރާ) އަދި ވަރަޢަވެރިކަމާއި އަދި ޤިޔާމަތު ދުވަހުގެ ޞިފަތައް ޛިކްރު ކުރެވޭ ބާބުގެ ތެރޭގައިއެވެ. އަދި އިމާމް އިބްނު މާޖަހ ވެސް ގެންނެވީ ކިތާބުއް ޒުހްދި (އެބަހީ ޒުހުދުވެރިކުމުގެ ފޮތް) އަދި މަރާއި މަރަށް ތައްޔާރުވުމުގެ ބާބުގެ ތެރޭގައިއެވެ. އަދި އިމާމް އަޙްމަދުގެ އައްޒުހުދުގައި ވެސް ޛިކުރުކުރައްވާފައި ވެއެވެ. އެހެންކަމުން މިފަދަ އިމާމުން މި ޙަދީޘް ޛިކްރު ކުރައްވާފައި މިވަނީ މި ޙަދީޘްގެ އިސްނާދުގައި ބަލިކަށި ރާވީއެއްވަންޏާ އެކަންވެސް ދަނެހުރެއެވެ. އަދި އެކަން ކޮންމެހެން އެނގުނީ ފަހުން އައި މީހަކަށް ނޫނެވެ. އެހެން ހީކުރެވި ފަހުގެ މީހާގެ ޙުކުމް މޮޅު ކަމުގައި ދެކުމަކީ ވަރަށް ބޮޑު ގޯހެކެވެ. އެހެނީ މިފަދަ ބާބު ތަކުގައި ޟަޢީފް އިސްނާދުތައް، ޙަސަން ދަރަޖައިގައި ޞައްޙަ ކުރައްވާ ޙަދީޘްތައް ނެގުމުގައި ލުއި ލިބިގެން ވެއެވެ. އަދި އެއީ އިހުގެ ސަލަފުންގެ ޙަދީޘް ޢިލްމުވެރިންގެ މަންހަޖެވެ. ފަހުގެ ބަޔަކަށްވުރެ ޙަދީޘް ޢިލްމުގައި އެބޭކަލުން މާ މޮޅުވެ މާ ހަރުދަނާވެ މާ ޢިލްމުވެރިވެގެންވެއެވެ. ވީއިރު އެބޭކަލުންގެ ފޮތްތަކުގައި ޙަދީޘްތައް އެބޭކަލުން ޛިކްރު ކުރައްވާފައި އެވަނީ ޞަޙީހުއާއި ޟަޢީފު ވަކި ކުރަން ނޭނގިގެންނެއް ނޫނެވެ. އެހެނީ އެބޭކަލުންގެ މަންހަޖަކީ، ޙުކުމްތައް ނެގޭ އިޢުތިޤާދީ ނުވަތަ އަޞްލުއްދީން ފަދަ ބާބުތަކެއް ކަމުގައިވާނަމަ، ޙަދީޘްއަށް ޙުކްމު ކުރުމުގައި އެބޭކަލުން ހަރުކަށިވެއެވެ. އެހެނަސް ފުރޫޢީ އަދި އަޚްލާޤާއި ޞިފަތައް ބަޔާންކުރެވޭ ފަޟީލަތާއި ރަޤާއިޤު ފަދަ ބާބުތަކެއް ކަމުގައިވާނަމަ، އެބޭކަލުން ފަސޭހަކޮށްލައި ތަނަވެސްވެލައްވަތެވެ.\nފަހެ މިޙަދީޘްގެ އިސްނާދުގައި ރާވީން ކުރެ ބޭފުޅެއް ޟަޢީފުކަން އެންމެ މޮޅަށް އެނގިލައްވާ، ޚުދު އެ ރާވީ ޖަރަޙަވެސް ކުރައްވާފައިވެސް، މިޙަދީޘްގެ އެބޭފުޅާގެ މުސްނަދުގައާއި ޒުހްދުގައި ގެންނެވި އިމާމް އަޙްމަދު ވިދަާޅުވިއެވެ: \"ﷲ ގެ ރަސޫލު ﷺ ގެ އަރިހުން ޙަލާލްއާއި ޙަރާމްއާއި އަދި ސުނަނުއާއި އަޙްކާމްތަކުގައި ރިވާކުރާނަމަ، އިސްނާދުތަކުގައި އަހަރެމެން ހަރުކަށިވަމެވެ. އަދި ނަބިއްޔު ﷺ ގެ އަރިހުން ޢަމަލުތަކުގެ ފަޟްލުކަމާއި މާތްކަމާއި އެއިން ޙުކްމެއް ނުލިޔެވޭ ނުވަތަ ޙުކްމެއް ނުއުފުލާ ކަމެއް ރިވާކުރާނަމަ، އިސްނާދުތަކުގައި އަހަރެމެން ފަސޭހަވަމެވެ.\"\n[އަލްކިފާޔަތު ފީ ޢިލްމި އައްރިވާޔަތި ލިޚަޠީބު އަލްބަޚްދާދީ: 134/1]\nމީގެ އިތުރުން އިމާމް އައްތިރްމިޛީ އެބޭފުޅާގެ ސުނަނުގައި މިޙަދީޘްއަށް އިތުރަށް ބާރު ދެއްވަމުން ޢުމަރު ބްނު އަލް ޚައްޠާބު - ރަޟިޔަ ﷲ ޢަންހު - ގެ އަރިހުންނާއި، އިމާމް މައިމޫން ބްނު މިހްރާންގެ އަރިހުން އަޘަރެއް (އެބަހީ ބަސްފުޅެއް) ގެންނަވާފައިވެއެވެ.\nއަދި ޢުމަރު ބްނުލް ޚައްޠާބު - ރަޟިޔަ ﷲ ޢަންހު - ގެ އަރިހުން ރިވާވެގެން ވެއެވެ: \"ތިޔަބައިމީހުން ޙިސާބު ކުރެވުމުގެ (ޙިސާބު ބެއްލެވުމުގެ) ކުރިން، ތިޔަބައިމީހުން އަމިއްލައަށް ތިޔަބައިމީހުންގެ ނަފްސުތައް ޙިސާބު ކުރާށެވެ. އަދި ބޮޑުވެގެންވާ ހުށަހެޅޭ ދުވަހަށް (އެބަހީ: ޤިޔާމަތު ދުވަހަށް) ތިޔަބައިމީހުން ތައްޔާރުވާށެވެ. އެހެނީ ފަހެ ދުނިޔެމަތީގައި އޭނާގެ އަމިއްލަ ނަފްސު ޙިސާބު ކުރި މީހާ ދެން ޤިޔާމަތު ދުވަހުގައި ޙިސާބު ބެއްލެވޭ ދުވަހު، ދެން އެ ޙިސާބު ބެއްލެވުން އޭނާގެ މައްޗަށް ލުއިވެދާނެ ކަމަށެވެ.\"\nއަދި އިމާމް މައިމޫން ބްނު މިހްރާންގެ އަރިހުން ރިވާވެގެން ވެއެވެ: \"ތިބާގެ ވިޔަފާރީގެ ބައިވެރިޔާ، ކާ އެއްޗެއްސާއި ލާ އެއްޗެހި އޭނާ ހޯދީ ކޮންތާކުންތޯ ތިބާ ބަލައިހަދާ ބީދައިން، ތިބާގެ އަމިއްލަ ނަފްސު އެފަދައިން ޙިސާބު ނުކުރަނީހެއް، ތަޤްވާވެރި މީހެއް ކަމުގައި އަޅާ ނުވެތެވެ.\"\n[މަޞްދަރު: ސުނަނު އައްތިރްމިޛީ: ޙަދީޘް ނަމްބަރު: 2459، ޖުޒްއު ނަމްބަރު: 4، ޞަފްޙާ ނަމްބަރު: 246]\nއެހެންކަމުން ޙަޤީޤީ ބުއްދިވެރީންނަކީ އިހުގެ ސަލަފުން ފަދައިން އެބޭކަލުންގެ މަންހަޖާއި އެބޭކަލުންގެ ބަސްފުޅުތަކާއި އަޘަރުތައް އަޑުއަހައި އެއަށް ރުޖޫޢަވާ ބަޔެކެވެ. އަދި ޙަޤީޤީ ބުއްދިވެރީންނަކީ އެބޭކަލުންގެ ބަސްތަކުގައިވާ ފުން މަޢްނާތަކާއި މެދުގައި ވިސްނާ ފިކްރުކޮށް އެ އަޘަރުތަކުގައި ހިފަހައްޓާ ބަޔެކެވެ. ޙަޤީޤީ ބުއްދިވެރިންނަކީ ފަހުގެ މީހުންނާއި އެމީހުންގެ ބަހަށް ވުރެ އިހުގެ ބޭކަލުންނާއި އެބޭކަލުންގެ ބަސްފުޅުތައް އިސްކޮށް މަތިކުރާ ބަޔެކެވެ. ޙަޤީޤީ ބުއްދިވެރީންނަކީ ސަލަފުން މަގަށް ތަބަޢަވެ އެބޭކަލުން ގެންނެވި ގޮތުގައި ސުންނަތުގައި ކޮލު ދަތްތަކުން ހިފަހައްޓާ މީހުންނެވެ. ޙަޤީޤީ ބުއްދިވެރީންނަކީ ޙައްޤުވެގެންވާ ކީރިތި ޤުރްއާނާއި ޞައްޙަވެގެންވާ މޫރިތި ސުންނަތު، ޞާލިޙު ސަލަފުުންގެ ފަހްމުން ދެނެގަނެ ފަހްމުކޮށް ޘާބިތުވާ މީހުންނެވެ.\nވީމާ، ޙަޤީޤީ ބުއްދިވެރިން ފަދައިން ތިމާގެ އަމިއްލަ ނަފްސުގެ ލަގަން ހިފަހައްޓައި މަތަކޮށްގެން، މަރުވުމަށް ފަހު އަންނަން އޮތް އާޚިރަތު ދުވަހަށް ތައްޔާރުވެ ހެޔޮ މަގުގައި ހެޔޮ ގޮތުގައި ހެޔޮ ޢަމަލު ކުރާށެވެ.\nـــــــــــــــــــــــــــــــــــــــــــــــــ\n¹ https://youtu.be/A8peyX8eCYQ/\nhttps://t.me/Aaalsaad7/2191\n² https://t.me/Alalwandrr/899\n³ https://t.me/tamer16176/9\n⁴ https://t.me/Nasih_amin/2571\n⁵ https://t.me/Alalwandrr/899",""],["މ.މ.އ.","","","އަސްބާބު އައްނުޒޫލު (އާޔަތް ނުވަތަ ސޫރަތް ބާވައިލެއްވުނު ސަބަބުތައް) - الله ތަޢާލާގެ ބަސްފުޅު: \"އަދި ސުލައިމާނުގެފާނުގެ ވެރިކަމުގެ ޒަމާނުގައި، ޝައިޠާނުންތައް ކިޔަވައި އުޅުނު ތަކެއްޗަށް އެބައިމީހުން ތަބާވިއެވެ.\" ބާވައިލެއްވުނު ސަބަބު.\nސަތޭކަ ދެވަނަ އާޔަތް: ﷲ ޢައްޒަ ވަޖައްލަގެ ބަސްފުޅު: {وَاتَّبَعُوا مَا تَتْلُوا الشَّيَاطِينُ عَلَى مُلْكِ سُلَيْمَانَ وَمَا كَفَرَ سُلَيْمَانُ وَلَكِنَّ الشَّيَاطِينَ كَفَرُوا} [البقرة: 102]. މާނައީ: \"އަދި ސުލައިމާނުގެފާނުގެ ވެރިކަމުގެ ޒަމާނުގައި، ޝައިޠާނުންތައް ކިޔަވައި އުޅުނު ތަކެއްޗަށް އެބައިމީހުން ތަބާވިއެވެ. އަދި ސުލައިމާނުގެފާނު ކާފަރުވެވަޑައެއް ނުގަންނަވައެވެ. އެހެނެއްކަމަކު ކާފަރުވީ ޝައިޠާނުންނެވެ.\" [އަލްބަޤަރާ: 102].\nޝަހްރު ބްނު ޙަޥްޝަބުގެ އަރިހުން، އިބްނު ޖަރީރު އައްޠަބަރީ ނެރުއްވިއެވެ. އެބޭފުޅާ ވިދާޅުވިއެވެ: ޔަހޫދީން ބުންޏެވެ: ކަލޭމެން ނިކަން މުޙައްމަދުއަށް ބަލާބަލާށެވެ! އޭނާ ޙައްޤާއި ބާޠިލު މައްސުނިކުރަނީއެވެ! ނަބިއްޔުންނާ އެކުގައި އޭނާ ސުލައިމާނު ޛިކްރުކުރަނީއެވެ. އަދި ސުލައިމާނުއީ ވައިގައި ދަތުރުކުރާ، ނުވަތަ ވައި ދަތުރުކުރުވާ ސިޙްރުވެރިއެއް ކަމުގައި ނޫނީ ނުވެއެވެ.\nފަހެ އެހެންކަމުން ޔަހޫދީން ބުނެތެވެ: ހަމަކަށަވަރުން މުޙައްމަދު ﷺ ޙައްޤާއި ބާޠިލު މައްސުނިކުރާ ކަމުގައެވެ. އެއީ އެކަލޭގެފާނު ސުލައިމާނުގެފާނު ނަބިއްޔުންނާ އެކުގައި ޛިކްރުކުރެއްވީމައެވެ. އަދި ސުލައިމާނުގެފާނީ ވައިގައި ދަތުރުކުރާ ނުވަތަ ވައި ދަތުރުކުރުވާ ސިޙްރުވެރިއެއް ކަމުގައި ނޫނީ ނުވާ ކަމުގައި ޔަހޫދީން ބުނެތެވެ.\nއަދި އެހެނަސް ސުލައިމާނުގެފާނުވަނީ ނަބިއްޔުންގެ ތެރެއިން ކަމުގައި ﷲ ޢައްޒަ ވަޖައްލަ އެތައް ތަނެއްގައި ޛިކްރުކުރެއްވިއެވެ!\nފަހެ ހަމަގައިމު ހުސްޠާހިރުވަންތަ އެކަލާނގެ ބަސް ވަޙީކުރެއްވިއެވެ: {وَوَهَبْنَا لِدَاوُدَ سُلَيْمَانَ نِعْمَ الْعَبْدُ إِنَّهُ أَوَّابٌ} [ص: 30] މާނައީ: \"ތިމަންރަސްކަލާނގެ ދާވޫދުގެފާނަށް ސުލައިމާނުގެފާނު ދެއްވީމެވެ. އެއަޅާގެ ރަނގަޅުކަމާއެވެ! ހަމަކަށަވަރުން އެކަލޭގެފާނީ، ގިނަގިނައިން ތަޥްބާ ވެވަޑައިގަންނަވާ ބޭކަލެކެވެ.\" [ޞާދު: 30]\nއަދި އެކަލާނގެ ވަޙީ ކުރެއްވިއެވެ: {إِنَّا أَوْحَيْنَا إِلَيْكَ كَمَا أَوْحَيْنَا إِلَى نُوحٍ وَالنَّبِيِّينَ مِنْ بَعْدِهِ وَأَوْحَيْنَا إِلَى إِبْرَاهِيمَ وَإِسْمَاعِيلَ وَإِسْحَاقَ وَيَعْقُوبَ وَالأَسْبَاطِ وَعِيسَى وَأَيُّوبَ وَيُونُسَ وَهَارُونَ وَسُلَيْمَانَ وَآتَيْنَا دَاوُدَ زَبُورًا} [النساء: 163] މާނައީ: \"ހަމަކަށަވަރުން ނޫޙުގެފާނަށާއި، އެކަލޭގެފާނުގެ ފަހުން ވަޑައިގެންނެވި ނަބީބޭކަލުންނަށް ތިމަންރަސްކަލާނގެ ވަޙީ އިއްވެވި ފަދައިން، ތިމަންރަސްކަލާނގެ ކަލޭގެފާނަށްވެސް ވަޙީ އިއްވެވީމެވެ. އަދި އިބްރާހީމުގެފާނަށާއި، އިސްމާޢީލުގެފާނަށާއި، އިސްޙާޤުގެފާނަށާއި، ޔަޢްޤޫބުގެފާނަށާއި، އަސްބާޠު (ބާރަ ނަބިއްޔުން ކަމުގައިވި) އެކަލޭގެފާނުގެ ދަރިކަލުންނަށާއި، ޢީސާގެފާނަށާއި، އައްޔޫބުގެފާނަށާއި، ޔޫނުސްގެފާނަށާއި، ހާރޫނުގެފާނަށާއި، ސުލައިމާނުގެފާނަށް ވެސް، ތިމަންރަސްކަލާނގެ ވަޙީ އިއްވެވީމެވެ. އަދި ދާވޫދުގެފާނަށް ތިމަންރަސްކަލާނގެ ޒަބޫރު ދެއްވީމެވެ.\" [އައްނިސާއު: 163]\nއަދި ހުސްޠާހިރުވަންތަ އެއިލާހު ވަޙީ ކުރެއްވިއެވެ: {وَتِلْكَ حُجَّتُنَا آتَيْنَاهَا إِبْرَاهِيمَ عَلَى قَوْمِهِ نَرْفَعُ دَرَجَاتٍ مَنْ نَشَاءُ إِنَّ رَبَّكَ حَكِيمٌ عَلِيمٌ * وَوَهَبْنَا لَهُ إِسْحَاقَ وَيَعْقُوبَ كُلًّا هَدَيْنَا وَنُوحًا هَدَيْنَا مِنْ قَبْلُ وَمِنْ ذُرِّيَّتِهِ دَاوُدَ وَسُلَيْمَانَ} [الأنعام: 83 - 84] މާނައީ: \"އެ ހުރިހާކަމަކީ، ތިމަންރަސްކަލާނގެ (ޙަޟްރަތުން އައި) ޙުއްޖަތްތަކެވެ. އެ ޙުއްޖަތްތައް، ތިމަންރަސްކަލާނގެ އިބްރާހީމްގެފާނަށް ދެއްވީ، އެކަލޭގެފާނުގެ ޤަޥްމުގެ މީހުންނަށް ހުށަހެޅުއްވުމަށެވެ. ތިމަންރަސްކަލާނގެ އިރާދަ ކުރައްވާ ބަޔަކު، ދަރަޖަ މަތިވެރިކުރައްވަމެވެ. ހަމަކަށަވަރުން ކަލޭގެފާނުގެ ރައްބު ޙަކީމްވަންތަ މޮޅަށް ދެނެވޮޑިގެންވެއެވެ. * ތިމަންރަސްކަލާނގެ، އެކަލޭގެފާނަށް (އެބަހީ: އިބްރާހީމުގެފާނަށް) އިސްޙާޤުގެފާނާއި، ޔަޢްޤޫބުގެފާނު ދެއްވީމެވެ. އެއިން ކޮންމެ ބޭކަލަކަށް ތެދުމަގު ދެއްކެވީމެވެ. އަދި އޭގެކުރިން ނޫޙުގެފާނަށް ތެދުމަގު ދެއްކެވީމެވެ. އަދި އެކަލޭގެފާނުގެ ދަރިކޮޅުން، ދާވޫދުގެފާނާއި، ސުލައިމާނުގެފާނާއި، އައްޔޫބުގެފާނާއި، ޔޫސުފުގެފާނާއި، މޫސާގެފާނާއި، ހާރޫނުގެފާނަށް ތެދުމަގު ދެއްކެވީމެވެ. އަދި އިޙްސާންތެރިންނަށް ތިމަންރަސްކަލާނގެ ޖަޒާދެއްވަނީ އެފަދައިންނެވެ.\" [އަލްއަންޢާމް: 83 - 84]\nމިފަދަ މިނޫންވެސް އާޔަތްތަކެވެ. ފަހެ އެހެންކަމުން އެކަލޭގެފާނީ ކަނޑައެޅިގެން ހަމަ ނަބިއްޔެކެވެ.\nއެހެނެއްކަމަކު ޔަހޫދީން، އަލްމަސީޙު އިބްނު މަރްޔަމްއަށް އެކަލޭގެފާނީ ޒިނޭގެ ދަރިއެއް ކަމުގައި އެއުރެން ތުހުމަތުކުޅަފަދައިން، އަދި މޫސާގެފާނަށް އެކަލޭގެފާނީ 'އާދަރު' ބޭކަލެއް ކަމުގައި، އެބަހީ: އުރަވަޅީގައި ޢައިބު ހުންނަ ކަމުގައި އެއުރެން ތުހުމަތުކުޅަފަދައިން، އަދި ނޫޙުގެފާނަށް އެކަލޭގެފާނު ރާބުއި ކަމުގައި އެއުރެން ތުހުމަތުކުޅަފަދައިން، އަދި ލޫޠުގެފާނަށް އެކަލޭގެފާނުގެ އަންހެން ދެ ދަރިކަނބަލުންނާ ޒިނޭކުރިކަމަގުއި އެއުރެން ތުހުމަތުކުޅަފަދައިން، ސުލައިމާނުގެފާނީ ސިޙްރުވެރިއެއް ކަމުގައި އެއުރެން ތުހުމަތުކުރިއެވެ!!!\nﷲ ޢައްޒަ ވަޖައްލަ ވަޙީ ކުރެއްވިއެވެ: {وَاتَّبَعُوا} މާނައީ: \"އެބައިމީހުން ތަބަޢަވިއެވެ.\" އެބަހީ: ޔަހޫދީން ތަބާވި ކަމުގައެވެ. އަދި ޔަހޫދީން ތަބާވީ މިއަށެވެ. އެއީ: {مَا تَتْلُوا الشَّيَاطِينُ عَلَى مُلْكِ سُلَيْمَانَ} މާނައީ: \"އަދި ސުލައިމާނުގެފާނުގެ ވެރިކަމުގެ ޒަމާނުގައި، ޝައިޠާނުންތައް ކިޔަވައި އުޅުނު ތަކެއްޗަށެވެ.\"\nއަދި ﷲ (ގެ އިޛްނަފުޅާއެކުގައި) ސުލައިމާނު ޢަލައިހިއްސަލާމްއަށް ޖިންނީންނާއި އިންސީންނާއި އަދި ދޫނިތައް ޚިދުމަތްތެރި ކުރެއްވިއެވެ. އަދި އެކަލޭގެފާނަށް ފަހުގައި އެއްވެސް ފަރާތަކަށް ޖިންނީންނެއް ޚިދުމަތްތެރިއެއް ނުކުރައްވަތެވެ. އެހެނީ ހަމަކަށަވަރުން ސަލާމްލެއްވި އެކަލޭގެފާނު ﷲ އަށް ދުޢާކުރެއްވިއެވެ. ފަހެ އެކަލޭގެފާނު ވިދާޅުވި ކަމުގައި އައިސްފައިވެއެވެ: {رَبِّ اغْفِرْ لِي وَهَبْ لِي مُلْكًا لا يَنْبَغِي لِأَحَدٍ مِنْ بَعْدِي} [ص: 35]. މާނައީ: \"(ސުލައިމާނުގެފާނު ވިދާޅުވިއެވެ:) އަޅުގެ ރައްބެވެ! މިއަޅާއަށް ފާފަ ފުއްސަވާނދޭވެ! އަދި މިއަޅާގެ ފަހުން އެކަކަށްވެސް އެކަށީގެންނުވާފަދަ ރަސްކަމެއް މިއަޅާއަށް ދެއްވާނދޭވެ!\" [ޞާދު: 35]\nއަހުރެން މިވާހަކަތައް މިގެނައީ އެހެނީ ހަމަކަށަވަރުން ބައެއް ދައްޖާލުން މީސްތަކުންނަށް އޮޅުވައިލާތީއެވެ. އެގޮތުން އެއިން ބުނާމީހަކު ބުނެތެވެ: އަހުރެންގެ ކިބައިގައި ޚައްދާމުން އެބަހީ ޚިދުމަތްތެރީން އެބަ ތިބިކަމުގައެވެ. އަދި އަހުރެންނަށް ޖިންނީން ކުރެ އެވެނި މިވެނި ވަރެއް ނުވަތަ ބަޔެއް ޚިދުމަތްތެރީން ކަމުގައި ލެއްވިގެންވާކަމުގައެވެ. އެހެން ބުނެ ޢަދަދުތައް ކިޔާ ގުނަތެވެ. ފަހެ އަހަރެމެން ބުނަމެވެ: ހަމަކަށަވަރުން ސުލައިމާނުގެފާނަށް ފަހުގައި އެއްވެސް ފަރާތަކަށް ޖިންނީން ޚިދުމަތްތެރިކުރެވިގެންނެއް ނުވެތެވެ. ފަހެ ކުރިން އެބުނި ގޮތަށް ބުނާފަދަ ދައްޖާލަކަށް އެއްވެސް ޖިންނިއެއް އޭނާއަށް ޚިދުމަތްތެރިވެގެންނެއް ނުވެތެވެ. އެހެނެއްކަމަކު ޚިދުމަތްތައް ވަނީ އެދެފަރާތް ދެމެދުގައި ބަދަލުކުރެވިގެންނެވެ. ފަހެ އޭނާއަށް ބައެއް އެއްޗެހި ޖިންނީން ވައްކަންކޮށްދެނީއެވެ. އަދި ބައެއް ކަންތައްތައް ޚަބަރު އޭނާއަށް ޚަބަރުދެނީއެވެ. އެއީ އޭގެ މުޤާބިލުގައި އެބަހީ އޭގެ ބަދަލުގައި އޭނާ ﷲ ޢައްޒަ ވަޖައްލައަށް ކުފްރުވުމަށެވެ. ފަހެ މިފަދަ ދައްޖާލެއް ކައިރިއަށް، މިޘާލަކަށް އަންހެނަކު ގޮސް އޭނާގެ އިސްތިޤްބާލު ތަނުގައި އިންތިޡާރުގައި އިނދެފައި، އެދައްޖާލު ގޮލާ ކައިރިއަށް ފުރަތަމަ ވަންނައިރަށް އެއަންހެނަކަށް އޭނާ އެބަ ބުނެތެވެ: ކަނބުލޭގެ ތިއީ ފާޠިމަތު ބިންތި ޒައިނަބުއެވެ. އަދި ކަނބުލޭގެ އުޅެނީ އެވެނި މިވެނި ތަނެއްގައެވެ. އަދި ކަނބުލޭގެ ގުރުދާގައި ރިހުމާއި ވޭނެއްވެއެވެ. އަދި އެހިނދުން އެއްކަލަ އަންހެނާ އޭނާއަށް ސަލާމްދީ ކިޔަމަންވެއެވެ. އަދި މި މީހާ މިއީ ނިކަން މާތް އަދި އޭނާއަށް ކަންކަން ކަޝްފުކުރެވޭ ޞާލިޙެއް ކަމުގައި ހީކުރެއެވެ. އަދި ޙަޤީޤަތަކީ އޭނާއަށް އެ ޚަބަރުދިން އެއްޗަކީ ޝައިޠާނާ ކަމުގައެވެ. އަދި ޝައިޠާނާއަކަށް ޣައިބެއް ނޭނގޭނެތެވެ. ފަހެ އެހެންކަމުގައިވާނަމަ، އޭތި މިކަން ހޯދައިގަތީ ކޮންތާކުން ހެއްޔެވެ؟ އޭތި އެ ކަންތައްތައް ދެނެގަންނަނީ އެހެން ޝައިޠާނުންނާއި، ކޮންމެ އިންސިއަކާ އެކީގައިވާ ޤަރީނު ޝާއިޠާނާގެ ކިބައިންނެވެ.\nފަހެ އެހެންކަމުން ﷲ ސުލައިމާނުގެފާނަށް ޖިންނީން ޚިދުމަތްތެރި ކުރެއްވިކަމުގެ މަޤްޞަދަކީ ނުވަތަ މަޢްނާއަކީ، އެކަލާނގެ ތަޢާލާ ވަޙީކުރެއްވި ފަދައިންނެވެ: {وَالشَّيَاطِينَ كُلَّ بَنَّاءٍ وَغَوَّاصٍ} [ص: 37] މާނައީ: \"އަދި ޖިންނި ޝައިޠާނުންތައް، އެކަލޭގެފާނަށް ޚިދުމަތްތެރި ކޮށްދެއްވީމެވެ. އޭގެ ތެރޭގައި (ބޮޑެތި) ބިނާތައް ހަދާ ބަޔަކާއި (ކަނޑުގެ އަޑިއަށް) ފީނާބަޔަކުވެއެވެ.\" [ޞާދު: 37] ފަހެ އެހެންކަމުން އެކަލޭގެފާނު މިސްކިތެއް ތަނެއް ބިނާކުރުމަށް ބޭނުންފުޅުވެއްޖެނަމަ، އެއްބަސްވެރީން ނުވަތަ ކޮންޓްރެކްޓަރުންނާއި، މަސައްކަތު މީހުންނަށް ނުވަތަ މަޖޫރީންނަކަށް ބޭނުމެއް ނުޖެހެއެވެ. އެހެނެއްކަމަކު މި ޖިންނީންތަކަށް ހަދަންވީ ގޮތުގެ ޞިފައާއި ކުރެހުންތައް ދިނުމުން، ދުވަސްކޮޅެއްގެ ތެރޭގައި މިސްކިތް ހަދާ ފުރިހަމަކޮށްލަތެވެ.\nއެއީ އެކަލާނގެ ތަޢާލާ ވަޙީކުރެއްވި ފަދައިންނެވެ: {يَعْمَلُونَ لَهُ مَا يَشَاءُ مِنْ مَحَارِيبَ} [سبأ: 13] \"އެސޮރުމެން އެބަހީ އެޖިންނީންތައް އެކަލޭގެފާނަށްޓަކައި އެކަލޭގެފާނު އެދިވަޑައިގެންނެވި އެއްޗެއް އެދުނު ގޮތަކަށް ހައްދަވައިދެއްވައެވެ. އެސޮރުމެންހެދި ތަކެތީގެތެރޭގައި މިޙްރާބުތަކާއި ތިމްޘާލުތައް ވެއެވެ.\" [ސަބައު: 13] މިޙްރާބުތައް ޔަޢުނީ މިސްކިތްތަކެވެ. އަދި: {وَتَمَاثِيلَ} [سبأ: 13] މާނައީ: \"ތިމްޘާލުތަކެވެ.\" [ސަބައު: 13] އެބަހީ ރަތުލޮއިންނާއި ބިއްލޫރިން ހަދާ ޞޫރަތަކުގެ ބިނާތަކެވެ. އެކަން އޭރުގެ އެބައިމީހުންގެ ޝަރީޢަތުގައި ޖާއިޒުކަމުގައިވެއެވެ. އަދި ޝައިޠާނުންތަކުގެ ތެރޭގައި ކަނޑުގެ އަޑިއަށް ފީނާ އަޑިއަށް ގޮސް އިތާތަކާއި މުތީތައް އެކަލޭގެފާނަށް ގެންނަ ބަޔަކުވިއެވެ. އަދި އެސޮރުމެންކުރެ އުރެދި ދެކޮޅުހަދައިފި އެއްޗެއްނަމަ، ފަހެ އެއެއްޗެއްގެ މައްޗަށް ޙުކުމް ކުރެވެއެވެ. އެއީ ﷲ ތަޢާލާ އެކަލާނގެ ބަސްފުޅުގައި ޛިކްރު ކުރެއްވި ގޮތަށެވެ: {وَآخَرِينَ مُقَرَّنِينَ فِي الأَصْفَادِ} [ص: 38] މާނައީ: \"އަދި (އޭގެ ތެރެއިން) އަނެއްބަޔަކު ކަސްތަޅު އަޅުއްވާ ހައްޔަރު ކުރައްވާފައިވެއެވެ.\" [ޞާދު: 38]\nފަހެ އެހެންކަމުން ޝައިޠާނުންތައް ސުލައިމާނުގެފާނާ އެކުގައި ޢަމަލުކޮށް މަސައްކަތް ކުރަމުން ދިޔައީ އެގޮލާމެން އެކަމަށް ނުރުހޭ ޙާލު އަދި ބިރުގަނެގެން ތިބެއެވެ. ފަހެ ސަލާމްލެއްވި އެކަލޭގެފާނު އަވަހާރަވީހިނދުގައި އެކަލޭގެފާނުގެ ޢަޞާކޮޅުގައި ވިއްދައިގެން ހުންނެވިއެވެ. ފަހެ ދެން ބިމުގެ ދާއްބަތައް ނުވަތަ ފަނިފަކުސާތައް ކަތުރުފަނިތައް އެޢަޞާގެ ދަނޑިކޮޅު ކާންފެށިއެވެ. އަދި އޭރުވެސް ޖިންނީންތައް މަސައްކަތުގައި އަވަދިނެތިވެ އުޅެނީއެވެ. އެކަލާނގެ ވަޙީ ކުރެއްވިއެވެ: {فَلَمَّا خَرَّ تَبَيَّنَتِ الْجِنُّ أَنْ لَوْ كَانُوا يَعْلَمُونَ الْغَيْبَ مَا لَبِثُوا فِي الْعَذَابِ الْمُهِينِ} [سبأ: 14] މާނައީ: \"ދެންފަހެ އެކަލޭގެފާނު ވެއްޓިވަޑައިގަތުމުން، ޖިންނީންނަށް ބަޔާންވެ އެނގިއްޖެއެވެ. ހަމަކަށަވަރުން އެބައިމީހުންނަށް ޣައިބު އެނގޭނަމަ، އިހާނަތްތެރިކަން ދެނިވި ޢަޛާބުގައި (އެބަހީ: ގަދަވެގެންވާ މަސައްކަތުގައި) އެބައިމީހުން ނުތިބީހެވެ.\" [ސަބައު: 14]\nދެން އެއަށްފަހުގައި ޝައިޠާނުންތައް ޞިޙްރާއިގެން އައެވެ. އަދި ސުލައިމާނުގެފާނު އަވަހާރަވުމަށްފަހުގައި އެކަލޭގެފާނުގެ ތަޚްތުގެ ދަށުގައި އެތަކެތި ވަޅުލިއެވެ. ފަހެ ދެން އެއަށްފަހުގައި ޔަހޫދީން އައެވެ. އަދި އެއުރެން އެތަން ކޮނެ، އަދި އެއުރެން އެސިޙްރުތައް އެތަނުން ނެރުނެވެ. އަދި އެއުރެން ބުންޏެވެ: އިބްނު ދާވޫދު އެބަހީ ސުލައިމާނު ބްނު ދާވޫދު ތި ޝައިޠާނުންތައް މިލްކުވެރިކުރުވީ މީގެންނެވެ. އެބަހީ: ތި ޝައިޠާނުންތައް ޚިދުމަތްތެރި ކުރުވީ މި ޞިޙްރުގެ މަގުންނެވެ. ފަހެ ސުލައިމާނުގެފާނާ މެދުގައި މި ތުހުމަތު ﷲ ޢައްޒަ ވަޖައްލަ ވަނީ ނަފީ ކުރައްވާފައެވެ. އެއީ އެކަލާނގެ ތަޢާލާގެ މިބަސްފުޅުންނެވެ: {وَمَا كَفَرَ سُلَيْمَانُ} [البقرة: 102] މާނައީ: \"އަދި ސުލައިމާނުގެފާނު ކާފަރުވެވަޑައެއް ނުގަންނަވައެވެ.\" [އަލްބަޤަރާ:102] އަދި އެކަލޭގެފާނީ ސިޙްރުވެރިއެއް ކަމުގައިވީނަމަ، އެކަލޭގެފާނީ ކާފަރެއް ކަމުގައިވީހެވެ. އެހެނަސް: {وَلَكِنَّ الشَّيَاطِينَ كَفَرُوا يُعَلِّمُونَ النَّاسَ السِّحْرَ} [البقرة: 102] މާނައީ: \"އެހެނެއްކަމަކު ކާފަރުވީ ޝައިޠާނުންނެވެ. އެ ޝައިޠާނުންތައް މީސްތަކުންނަށް ސިޙްރު އުނގަންނައިދިނެވެ.\" [އަލްބަޤަރާ: 102]. ފަހެ އެހެންކަމުން ކޮންމެ ސިޙްރުވެރިއެއްގެ އުސްތާޛަކީ ނުވަތަ އެދުރަކީ ޝައިޠާނެކެވެ. ފަހެ ޝައިޠާނާގެ މަގުން ނޫނީ ސިޙްރެއް ދަހެއް ނުވާނެތެވެ. އެބަހީ ސިޙްރުގެ ޢިލްމު އުނގެނެނީ ޝައިޠާނުންގެ ކިބައިން ކަމުގައެވެ. ފަހެ ދަންނާންޖެހޭ ކަމަކީ މިއީއެވެ.\nލިޔުއްވީ: ޢަބްދުލް ޙައްޔު ޔޫސުފް\nސޫދާނުގެ ޖާމިޢަތު އަލްޚުރްތޫމް ޔުނިވާރސިޓީގެ ޤިސްމު އައްޘަޤާފާ އަލްއިސްލާމިއްޔާ ޑިޕާރޓްމެންޓްގެ ރައީސް\nލިންކު: http://iswy.co/e29ko9",""],["މ.މ.އ.","","","ރާފިޟީންނަކީ މުސްލިމުންނެއް ނޫނެވެ! ޝީޢީންނަކީ ސުންނަތުގެ އަހްލުވެރިންގެ ތެރެއިންވާ ބަޔެއް ނޫނެވެ!\nއިމާމް ޢަލްޤަމަހ (61ހ.) ވިދާޅުވިއެވެ: \"ޢަލީ رَضِيَ اللَّهُ عَنْهُ އާ މެދުގައި މި ޝީޢީން ޙައްދުފަހަނަ އަޅައި ދިޔައެވެ. އެއީ ޢީސާ ބްނު މަރްޔަމުއާ މެދުގައި ނަޞާރާއިން ޙައްދުފަހަނަ އަޅައި ދިޔަ ފަދައިންނެވެ.\" [އައްސުންނަހ ލިޢަބްދި ﷲ ބްނު އަޙްމަދު: 548/2]\nއިމާމް އަބުލް ޢާލިޔަހ (93ހ.) ވިދާޅުވިއެވެ: \"ﷲ ގެ ޙަޟްރަތުން އަހަރެންގެ މައްޗަށްވާ ދެ ނިޢްމަތެކެވެ. އެދޭތިން ކުރެ އެންމެ ފަޟްލުވަންތަކަން ބޮޑީ – ނުވަތަ ވިދާޅުވީ އެދޭތިން ކުރެ އެންމެ ޢަޡީމްވަންތަކަން ބޮޑީ – ކޮން ކަމެއްކަން އަހުރެންނަކަށް ނޭނގެއެވެ: އެއީ އަހުރެންނަށް އިސްލާމްދީނަށް ހިދާޔަތު ލިބުމާއި، އަދި އަނެއް ކަމަކީ: އަހުރެން ރާފިޟީ ކަމުން މަޢްޞޫމުވެ ސަލާމަތުވުމެވެ.\" [އައްޝަރްޙު ވަލް އިބާނަތު ޢަލާ އުޞޫލިއް ސުންނަތި ވައްދިޔާނަތި ލިއިބްނި ބައްޠަހ: 165]\nއިމާމް އައްޝަޢްބީ (103ހ.) ވިދާޅުވިއެވެ: \"ޝީޢީން، ބަހީމާ ޙަޔަވާނުންގެ ތެރެއިންވީނަމަ، އެއުރެންވީހީ ޙިމާރުންނަށެވެ. އަދި އެއުރެން ދޫނިތަކުގެ ތެރެއިންވީނަމަ، އެއުރެންވީހީ މިނިކާ ދޫންޏަށެވެ. (ކުނި ހަޑި މުޅަ ތަކެތި ކާ މިޞްރީ ބޮޑު މިނިކާ ދޫންޏެކެވެ.)\" [މިންހާޖުއް ސުންނަހ: 22/1]\nއިމާމް އައްޝަޢްބީ (103ހ.) ވިދާޅުވިއެވެ: \"މި ފުރެދިގެންވާ ހަވާގެ އަހްލުވެރިންގެ ފުށުން ތިޔަބައިމީހުން ރައްކާތެރިވުމަށް އަހުރެން ތިޔަބައިމީހުންނަށް ތަޙްޛީރުކުރަމެވެ. އަދި އެއުރެންގެ އެންމެ ނުބައި ބަޔަކީ ރާފިޟީންނެވެ. އެއުރެން އިސްލާމް ދީނަށް ވަނީކީ ޝަޥްޤުވެރިވެ އެދިގެންނެއްވެސް ނޫނެވެ. އަދި ޖެހިލުންވެ ބިރުދެއްކިގެންނެއްވެސް ނޫނެވެ. އަދި އެހެނެއްކަމަކު އިސްލާމްދީނުގެ އަހްލުވެރިންނަށް ނަފްރަތުކޮށް ނީހަވެރިވެގެންނެވެ. އަދި އިސްލާމުންގެ މައްޗަށް ބަޣާވާތްތެރިވެގެންނެވެ.\" [މިންހާޖުއް ސުންނަހ: 93/1]\nއިމާމް ޠަލްޙަތު ބްނު މުޞައްރިފް (119ހ.) ވިދާޅުވިއެވެ: \"ރާފިޟީން، އެއުރެންގެ އަންހެނުންނާ ކައިވެނި ނުކުރެވޭނެއެވެ. އަދި އެއުރެންގެ ޛަބްޙު ކަތިލުންތައް ނުކެވޭނެތެވެ. އެހެނީ ހަމަކަށަވަރުން އެއުރެންނީ މުރުތައްދުންނެވެ.\" [އަލްއިބާނަތުއް ޞުޣްރާ: 161]\nއިމާމް އައްޒުހްރީ (124ހ.) ވިދާޅުވިއެވެ: \"އައްސަބްއިއްޔަހ (ޢަބްދު ﷲ ބްނު ސަބައު އަލްޔަހޫދީއަށް ތަބަޢަވީ މީހުން)، ނަޞާރާއިންނާ އެހާ ވަރަށް ވައްތަރު އެނޫން ބަޔެއް އަހުރެން ނުދެކެމެވެ. އަޙްމަދު ބްނު ޔޫނުސް (227ހ.) ވިދާޅުވިއެވެ: އެއީ ރާފިޟީންނެވެ.\" [މަޥްސޫޢަތުލް ފިރަޤިލް މުންތަސިބަތި ލިލްއިސްލާމި: 352/6]\nއިމާމް އަލްއަޢްމަޝް (149ހ.) ވިދާޅުވިއެވެ: \"އަހުރެންނަށް މީސްތަކުންނާ ލައިގަނެ ބައްދަލުވިއެވެ. (އެބަހީ: އެބޭފުޅާއާ ބައްދަލުވި ޞަޙާބީންނާއި ދޮށީ ބޮޑެތި ތާބިޢީންގެ ވާހަކައެވެ.) އަދި އެބޭކަލުން އެއުރެންނަށް ކައްޛާބު ދޮގުވެރީން ކަމުގައި ނޫނީ ނަން ނުދެތެވެ. ޔަޢްނީ: ރާފިޟީންގެ ވާހަކައެވެ.\" [މިންހާޖުއް ސުންނަހ: 27/1]\nއިމާމް މިސްޢަރު ބްނު ކިދާމް (153ހ.) އަރިހުން އައިސްފައިވެއެވެ: \"އެބޭފުޅާއާ ރާފިޟީންގެ މީހަކާ ދިމާވިއެވެ. ފަހެ އޭނާ ކޮންމެސް ވާހަކައެއް ދެއްކިއެވެ... ފަހެ އޭނާއަށް މިސްޢަރު ވިދާޅުވިއެވެ: އަހުރެންގެ ކިބައިން ކަލޭ ދުރުވެ ފެޔަށް ޖެހޭށެވެ. ފަހެ ކަލޭތީ ޝައިޠާނެއްކަން ކަށަވަރެވެ.\" [ޝަރްޙުއް ސުންނަހ ލިއްލާލަކާއީ: 1457/8]\nއިމާމް އައްޝަރީކު (177ހ.) ގެ އަރިހުން އައިސްފައިވެއެވެ: \"ރާފިޟީން ފިޔަވާ އަހުރެންނާ ލައިގަންނަ ކޮންމެ މީހެއްގެ ކިބައިންވެސް އަހުރެން ޢިލްމު އުފުލަމެވެ. ފަހެ ހަމަކަށަވަރުން އެއުރެން ޙަދީޘް ވަޟްޢުކޮށް ދޮގު ޙަދީޘް ހަދައެވެ. އަދި އެ އެއީ ދީނެއް ކަމުގައި އެއުރެން ނަގައިގެން އުޅެއެވެ.\" [މިންހާޖުއް ސުންނަހ: 26/1]\nއިމާމް މާލިކު (179ހ.) އާ ސުވާލު ކުރެވުނެވެ: \"އެންމެ ނުބައި ބައިގަނޑަކީ ކޮބައި ކަމާ މެދުގައެވެ. ފަހެ އެބޭފުޅާ ވިދާޅުވިއެވެ: ރާފިޟީންނެވެ.\" [ނަފްޙުއް ޠީބި މިން ޣުޞްނިލް އަންދަލުސިއް ރަޠީބި ލިލްމަޤްރީ: 307/5]\nއިމާމް މާލިކު (179ހ.) ރާފިޟީންނާ ބެހޭގޮތުން ވިދާޅުވިއެވެ: \"މިއުޅޭ ޤަޥްމުގެ މީހުން، އެއުރެން ހަމައެކަނި ބޭނުންވީ ނަބިއްޔު ﷺ އަށް ޤަދްޙުކޮށް އެއްޗެހި ކިޔުމަށެވެ. ފަހެ އެހެން އެކަން ކުރުމަށް އެއުރެންނަކަށް ކުޅަދާނަ ނުވިއެވެ. ދެން ފަހެ އެއުރެން އެހެންވެ އެކަލޭގެފާނުގެ އަޞްޙާބުންނަށް ޤަދްޙުކޮށް އެއްޗެހި ކިޔެވެ. އެހެން ގޮސް (އެކަލޭގެފާނާ މެދުގައި) ބުނެވުމަށެވެ: 'ނުބައި އަޞްޙާބުންނާއި އެކުގައި ވީ ނުބައި މީހެކެވެ. އަދި އެމީހާ ޞާލިޙަކަށް ވީނަމަ، އެމީހާގެ އަޞްޙާބުން ޞާލިޙުވީހެވެ.'\" [އައްޞާރިމު އަލްމަސްލޫލު: 108/3]\nއިމާމް ޢަބްދު ﷲ ބްނު އަލްމުބާރަކް (181ހ.) ވިދާޅުވިއެވެ: \"ދީން ވަނީ އަހްލުލް ޙަދީޘްއަށެވެ. (ޙަދީޘްގެ އަހްލުވެރިންނަށެވެ.) އަދި ކަލާމާއި ޙީލަތްތައް ވަނީ އަހްލުއް ރައުޔަށެވެ. (ރައުޔުގެ އަހްލުވެރިންނަށެވެ.) އަދި ދޮގުހެދުން ވަނީ ރާފިޟީންނަށެވެ.\" [އަލްމުންތަޤާ މިން މިންހާޖިލް އިޢްތިދާލި: 480/1]\nޚަލީފަތުލް މުސްލިމީން އިމާމް ހާރޫން އައްރަޝީދު (193ހ.) ވިދާޅުވިއެވެ: \"އަހުރެން ހަތަރުކަމެއް ހޯދީމެވެ. ފަހެ ހަތަރު ބަޔެއްގައި އެކަން ވަނިކޮށް އަހުރެންނަށް ފެނުނެވެ. ފަހެ އަހުރެން ކުފްރު ހޯދީމެވެ. ފަހެ ޖަހްމީންގެ ކިބައިގައި އެކަން ވަނިކޮށް އަހުރެންނަށް ފެނުނެވެ. އަދި ކަލާމާއި އަރާރުމުގެ ހަޅޭއްފަޅޭތް ގަދަކުރުން އަހުރެން ހޯދީމެވެ. ފަހެ މުޢްތަޒިލީންނާ އެކުގައި އެކަން ވަނިކޮށް އަހުރެންނަށް ފެނުނެވެ. އަދި އަހުރެން ދޮގު ހޯދީމެވެ. ފަހެ ރާފިޟީންގެ ކިބައިގައި އެކަން ވަނިކޮށް އަހުރެންނަށް ފެނުނެވެ. އަދި އަހުރެން ޙައްޤު ހޯދީމެވެ. ފަހެ އަޞްޙާބުލް ޙަދީޘްއާ (ޙަދީޘްގެ އަޞްޙާބުންނާ) އެކުގައި އެކަން ވަނިކޮށް އަހުރެންނަށް ފެނުނެވެ.\" [ޝަރަފު އަޞްޙާބިލް ޙަދީޘް ލިލްޚަޠީބި އަލްބަޣްދާދީ: 55]\nއިމާމް ޔޫސުފް ބްނު އަސްބާޠު (195ހ.) ވިދާޅުވިއެވެ: \"ބިދްޢަތުގެ އުޞޫލުތައް ހަތަރެކެވެ: އެއީ ރާފިޟީންނާއި، ޚަވާރިޖުންނާއި، ޤަދަރީންނާއި، މުރްޖީންނެވެ. ދެން ކޮންމެ ފިރްޤަތަކުން އަށާރަ ބައިގަނޑު ނުކުތެވެ. ފަހެ އެއީ ޖުމްލަހ ހަތްދިހަ ދެ ފިރްޤަތެވެ. އަދި ހަތްދިހަ ތިންވަނަ ބަޔަކީ ނަބިއްޔު ﷺ ޙަދީޘްކުރެއްވި ޖަމާޢަތެވެ: ހަމަކަށަވަރުން ނަޖާވަނިވި ބަޔަކީ ހަމައެކަނި އެއީ އެވެ.\" [އައްޝަރީޢަހ ލިލްއާޖުއްރީ: 303/1]\nއިމާމް ސުފްޔާނު ބްނު ޢުޔައިނަހ (198ހ.) މީހަކާ ދިމާލަށް ވިދާޅުވިއެވެ: \"ކަލޭ ތިޔަ އައީ ކޮންތާކުން ހެއްޔެވެ؟ އެމީހާ ބުންޏެވެ: މިވެނި އެވެނި ފުލާނު އިބްނު ފުލާނެއްގެ ޖަނާޒަތުއިންނެވެ. އެބޭފުޅާ ވިދާޅުވިއެވެ: ކަލެއަކާ ވާހަކަ ދެއްކުމަކުން އަހުރެން ދެން ވާހަކަ ނުދައްކާނަމެވެ. ނުވަތަ ކަލެއަކަށް ޙަދީޘްއެއް ދެން ނުކިޔާދޭނަމެވެ. ކަލޭ ފާފަ ފުއްސެވުމަށް އެދި ﷲ އަށް މަޣްފިރަތަށް ދަންނަވާށެވެ. އަދި ކަލޭ އެނބުރި އެހެން ނަހަދާށެވެ. ﷲ ގެ ރަސޫލު ﷺ ގެ އަޞްޙާބުން ދެކެ ރުޅިއައިސް ނަފްރަތު ކުރާ މީހަކަށް ކަލޭ ބަލާފައި، ފަހެ އޭނާގެ ޖަނާޒަތުއަށް ކަލޭ ތަބަޢަވެ ތި ދިޔައީއެވެ.\" [އުޞޫލު އިޢްތިޤާދި އަހްލުއް ސުންނަތި ވަލް ޖަމާޢަތި ލިއްލާލަކާއީ: 1458/7]\nއިމާމް އައްޝާފިޢީ (204ހ.) ވިދާޅުވިއެވެ: \"ރާފިޟީންނަކީ އެންމެ ނުބައި ޖަމާޢަތްގަނޑެވެ.\" [މަނާޤިބުއް ޝާފިޢީ ލިއްރާޒީ: 142]\nއިމާމް އައްޝާފިޢީ (204ހ.) ވިދާޅުވިއެވެ: \"ހަވާގެ އަޞްޙާބުން ކުރެ ދަޢްވާގައި އެހާ ދޮގުވެރި ބަޔެއް، އަދި ދޮގާއި ބުހްތާނަށް އެހާ ހެކިވާ ބަޔެއްގެ ގޮތުގައި، ރާފިޟީން ނޫނީ އެފަދަ ބައްޔެއް އަހުރެން ނުދެކެމެވެ.\" [އަލްއިބާނަހ: 545/2]\nއިމާމް އަޝްހަބު ބްނު ޢަބްދުލް ޢަޒީޒު (204ހ.) ވިދާޅުވިއެވެ: \"ރާފިޟީންނާ ބެހޭގޮތުން އިމާމް މާލިކު (179ހ.) އާ ސުވާލު ކުރެވުނެވެ. ފަހެ އެބޭފުޅާ ވިދާޅުވިއެވެ: އެއުރެންނާ ވާހަކަ ނުދައްކާށެވެ. އަދި އެއުރެންގެ ކިބައިން ރިވާވެސް ނުކުރާށެވެ. ފަހެ ހަމަކަށަވަރުން އެއުރެންނީ ދޮގުވެރީންނެވެ.\" [މިންހާޖުއް ސުންނަހ: 61/1]\nއިމާމް ޔަޒީދު ބްނު ހާރޫން (206ހ.) ވިދާޅުވިއެވެ: \"(އެންމެ ކުޑަ މިނުން) ކޮންމެ ބިދްޢަތުގެ ޞާޙިބެއްގެ ކިބައިންވެސް ލިޔެވިދާނެތެވެ. އެއީ އޭނާ އެކަމަށް (އެބަހީ އެބިދްޢަތަށް) ދަޢުވަތު ނުދޭހާ ހިނދެއްގައެވެ. އެހެނަސް އެއީ ރާފިޟީން ފިޔަވައެވެ. ފަހެ ހަމަކަށަވަރުން އެއުރެން ދޮގުހަދައެވެ.\" [މިންހާޖުއް ސުންނަހ: 26/1]\nއިމާމް އަބޫ ޢުބައިދު އަލްޤާސިމު ބްނު ސައްލާމް (224ހ.) ވިދާޅުވިއެވެ: \"އެކި މީސްތަކުންނާ އެކީ އަހުރެން އުޅުނީމެވެ. އަދި ކަލާމުގެ އަހްލުވެރިންނާ ވާހަކަ ދެއްކީމެވެ. އަދި ކަން އެފަދައިން ވިއެވެ. ފަހެ ހަޑިހުތުރުކަމުން އެހާ ހަޑިހުތުރު، އަދި މުޑުދާރުކަމުން އެހާ މުޑުދާރު، އަދި ޙުއްޖަތުގެ ގޮތުން އެހާ ބަލިކަށި، އަދި އެހާމެ ކޮސް މޮޔަ ބަޔެއްގެ ގޮތުގައި ރާފިޟީން ނޫނީ އަހުރެން ނުދެކެމެވެ.\" [އައްސުންނަހ ލިލްޚައްލާލް: 499/1]\nއިމާމް އަޙްމަދު ބްނު ޔޫނުސް (227ހ.) ވިދާޅުވިއެވެ: \"ޔަހޫދީއަކު ޝާތު ބަކަށްޓެއް ކަތިލައިފައި، އަދި ރާފިޟީއަކު ހަމަ ކަތިލައިފިނަމަ، ޔަހޫދީ ކަތިލި އެތިން އަހަރެން ކެއީމުހެވެ. އަދި ރާފިޟީ ކަތިލި އެއްޗަކުން އަހުރެން ނުކާނަމެވެ. އެހެނީ އޭނާއަކީ އިސްލާމްދީނުން މުރުތައްދުވެފައިވާ މުރުތައްދެކެވެ.\" [އައްޞާރިމު އަލްމަސްލޫލު: 570]\nއިމާމް އަލްބުވައިޠީ (231ހ.) ވިދާޅުވިއެވެ: \"އަހުރެން އައްޝާފިޢީ (204ހ.) އާ ސުވާލު ކުރީމެވެ: ރާފިޟީއެއް ފަހަތުގައި އަހަރެން ނަމާދު ކުރަން ހެއްޔެވެ؟ އެބޭފުޅާ ވިދާޅުވިއެވެ: ނޫނެކެވެ. ރާފިޟީއެއް ފަހަތުގައި ތިބާ ނަމާދު ނުކުރާށެވެ. އަދި ޤަދަރީއެއް ފަހަތުގައިވެސް ތިބާ ނަމާދު ނުކުރާށެވެ. އަދި މުރްޖީއެއް ފަހަތުގައިވެސް ތިބާ ނަމާދު ނުކުރާށެވެ. އަހުރެން ބުނީމެވެ: އަހަރެމެންނަށް އެއުރެން ޞިފަހ ކޮށްދޭށެވެ. އެބޭފުޅާ ވިދާޅުވިއެވެ: މީހަކު ބުނެއްޖެނަމަ: އީމާން ކަމަކީ ޤަޥްލު ބަސް އެކަނި ކަމުގައެވެ. ފަހެ އޭނާއަކީ މުރްޖީއެކެވެ. އަދި މީހަކު ބުނެފިނަމަ: ހަމަކަށަވަރުން އަބޫ ބަކްރުއާއި އަދި ޢުމަރުއީ ދެ އިމާމުން ނޫން ކަމުގައެވެ. ފަހެ އޭނާއަކީ ރާފިޟީއެކެވެ. އަދި މަޝީއަތު ނުވަތަ އިރާދަތު އޭނާގެ ނަފްސަށް ހަދައިފި މީހާ، ފަހެ އޭނާއަކީ ޤަދަރީއެކެވެ.\" [އައްސިޔަރު ލިއްޛަހަބީ: 20/19]\nއިމާމް އަޙްމަދު (241ހ.) އާ ސުވާލު ކުރެވުނެވެ: \"މުޢާވިޔަތު رَضِيَ اللَّهُ عَنْهُ އަށް ޝަތުމްކޮށް އެއްޗެހި ކިޔާ މީހާ: އޭނާގެ ފަހަތުގައި ނަމާދު ކުރެވޭނެތޯއާ މެދުގައެވެ؟ އެބޭފުޅާ ވިދާޅުވިއެވެ: ނޫނެކެވެ. އޭނާގެ ފަހަތުގައި ނަމާދު ނުކުރެވޭނެއެވެ. އަދި އެއްވެސް ކަރާމަތެއް ނެތެވެ.\" [މަސާއިލު އިބްނި ހާނީ: 60/10]\nއިމާމް އަޙްމަދު (241ހ.) ވިދާޅުވިއެވެ: \"ޞަޙާބީންގެ އެކަކާ މެދުގައިވެސް މީހަކު ނުބައިކޮށް ޛިކްރުކުރާތަން ތިޔައިންގެ ތެރެއިން އެކަކަށްވެސް ފެނިއްޖެނަމަ، އޭނާގެ އިސްލާމްކަމުގެ މައްޗަށް ތިބާ ތުހުމަތުކުރާށެވެ.\" [އަލްބިދާޔަތު ވައްނިހާޔަތު: 142/8، އަލްމަސާއިލި ވައްރަސާއިލިލް މަރްވިއްޔަތި ޢަން އަޙްމަދު ފިލް ޢަޤީދަތި ލިލްއަޙްމަދީ: 363/2-364]\nއިމާމް އަޙްމަދު (241ހ.) ވިދާޅުވިއެވެ: \"އަދި ރާފިޟީން: އެއުރެންނީ ﷲ ގެ ރަސޫލު މުޙައްމަދު ﷺ ގެ އަޞްޙާބުންގެ އަރިހުން ބަރީއަވާ މީހުންނެވެ. އަދި އެއުރެން އެބޭކަލުންނަށް ސައްބުކޮށް އެއްޗެހި ކިޔައި އަދި އެބޭކަލުންގެ އަގު ދަށްކޮށްލަތެވެ.\" [ޠަބަޤާތުލް ޙަނާބިލަހ ލިއިބްނި އަބީ ޔަޢްލާ: 33/1]\nއިމާމް އަބޫ ޒުރްޢަހ އައްރާޒީ (264ހ.) ވިދާޅުވިއެވެ: \"ﷲ ގެ ރަސޫލު ﷺ ގެ އަޞްޙާބުން ކުރެ އެކަކަށްވެސް ބަސްބުނެ ދަށްކޮށްލާ މީހަކު ތިބާއަށް ފެނިއްޖެނަމަ، ފަހެ އޭނާއަކީ ޒިންދީޤެއްކަން ތިބާ ދަންނާށެވެ. އަދި އެއީ ހަމަކަށަވަރުން އަހަރެމެންގެ ގާތުގައި ރަސޫލު ﷺ އަކީ ޙައްޤެވެ. އަދި ޤުރްއާނަކީ ޙައްޤެވެ. އަދި އަހަރެމެންނާ ހަމައަށް ޤުރްއާންއާ ސުންނަތު ގެނެސްދެއްވާ އަދާއު ކުރެއްވީ ރަސޫލު ﷺ ގެ އަޞްޙާބުންނެވެ. އަދި އެއުރެން ބޭނުންވަނީ ފޮތާއި ސުންނަތު ބާޠިލުކޮށްލުމަށް، އަހަރެމެންގެ ޝާހިދުން ހެކިވެރިންނަށް ޖަރްޙުކޮށް ވައްޓައިލުމަށެވެ. އަދި އެއުރެން ޖަރްޙުކޮށް ވައްޓައިލުން މާ އަޥްލާވެގެންވެއެވެ. އަދި އެއުރެންނީ ހަމަ ޒިންދީޤުންނެވެ.\" [އަލްކިފާޔަހ ލިލް ޚަޠީބި އަލްބަޣްދާދީ: ޞ: 97]\nއިމާމް އަލްބުޚާރީ (256ހ.) ރާފިޟީންނާ ބެހޭ ގޮތުން ވިދާޅުވިއެވެ: \"އެއުރެންގެ މައްޗަށް ސަލާމް ނުގޮވޭ ހުއްޓެވެ. އަދި އެއުރެންނަށް ޒިޔާރަތު ނުކުރެވޭ ހުއްޓެވެ. އަދި އެއުރެންނާ ކައިވެނި ނުކުރެވޭ ހުއްޓެވެ. އަދި އެއުރެންނަށް ހެކިނުވެވޭ ހުއްޓެވެ. (ނުވަތަ އެއުރެން ލައްވާ ހެކިނުވެވޭ ހުއްޓެވެ.) އަދި އެއުރެންގެ ކަތިލުންތައް ނުކެވޭ ހުއްޓެވެ.\" [ޚަލްޤު އަފްޢާލިލް ޢިބާދި: 33]\nއިމާމް އަލްބުޚާރީ (256ހ.) ވިދާޅުވިއެވެ: \"ޖަހްމީއެއް ނުވަތަ ރާފިޟީއެއް ފަހަތުގައި އަހުރެން ނަމާދު ކުރުމާއި، ނުވަތަ ޔަހޫދީއެއް އަދި ނަޞާރާއެއް ފަހަތުގައި އަހުރެން ނަމާދު ކުރުމެކޭ، އަހުރެންނަކަށް ފަރުވާލެއް ނެތެވެ. (އެބަހީ: އެބޭފުޅާގެ އަރިހުގައި އެފަދަ ބަޔެއްގެ ފަހަތުގައި ނަމާދު ކުރުމެކޭ ވަކި ތަފާތެއް ނެތް ކަމެވެ.)\" [ޚަލްޤު އަފްޢާލިލް ޢިބާދި: 33]\nއިމާމް އަލްމައިމޫނީ (274ހ.) ވިދާޅުވިއެވެ: \"އަބޫ ޢަބްދު ﷲ [އެބަހީ އިމާމް އަޙްމަދު (241ހ.)] ރާފިޟީންނާ ބެހޭގޮތުން ވިދާޅުވިއެވެ: އެއުރެންގެ ޝަހާދަތު ޤަބޫލެއްް ނުކުރެވެތެވެ. އަދި އެއުރެންނަށް އެއްވެސް ކަރާމަތެއް ނުވެއެވެ.\" [އައްޠުރުޤު އަލްޙުކްމިއްޔަހ: 146]\nއިމާމް އިސްމާޢީލް ބްނު އިސްޙާޤު (286ހ.) އަރިހުން ވެއެވެ: \"އަބޫ ޢަބްދު ﷲ އަޙްމަދު ބްނު ޙަންބަލް (241ހ.) އާ ސުވާލުކުރެވުނެވެ. މީހަކު އޭނާގެ އަވަށްޓެރިއެއްގެ ގޮތުގައި ރާފިޟީއަކުވާ މީހާ، އޭނާ އެރާފިޟީގެ މައްޗަށް ސަލާމް ގޮވުމާ ބެހޭ ގޮތުންނެވެ؟ އެބޭފުޅާ ވިދާޅުވިއެވެ: ނޫނެކެވެ. އަދި ރާފިޟީ މީހާ މުސްލިމު މީހާގެ މައްޗަށް ސަލާމް ގޮވައިފިނަމަ، އޭނާގެ މައްޗަށް ސަލާމް ރައްދު ނުދޭ ހުއްޓެވެ.\" [އައްސުންނަހ ލިލްޚައްލާލް: 493/1]\nއިމާމް ޢަބްދު ﷲ ބްނު އިމާމް އަޙްމަދު (290ހ.) ވިދާޅުވިއެވެ: \"އަހުރެން އަހުރެންގެ ބައްޕާފުޅު ކުރެން ސުވާލު ކުރީމެވެ: ރާފިޟީންނަކީ ކޮބައި ހެއްޔެވެ؟ ވިދާޅުވިއެވެ: އަބޫ ބަކްރުއާއި އަދި ޢުމަރު رَضِيَ اللَّهُ عَنْهُما އަށް ސައްބުކޮށް އަދި ޝަތުމްކޮށް އެއްެޗެހި ކިޔާ މީހުންނެވެ.\" [އައް-ސުންނަހ ލިލްޚައްލާލް ނަމްބަރ: 777]\nިމާމް އަލްބަރްބަހާރީ (329ހ.) ވިދާޅުވިއެވެ: \"އަދި ތިބާ ދަންނާށެވެ! ހަމަކަށަވަރުން ހަވާތަކުގެ ހުރިހާ ކަމަކީ ދަށުދަރަޖައިގެ ކަންކަމެވެ. އެއިން ކޮންމެ ކަމެއްވެސް ގޮވާލަނީ ކަނޑިއަށެވެ. އަދި އޭގެ ތެރެއިން އެންމެ ދަށުދަރަޖަކަމާއި އަދި އެންމެ ކާފަރުކަން ބޮޑީ ރާފިޟީންނާއި، މުޢްތަޒިލީންނާއި، ޖަހްމީންނެވެ. ފަހެ އެހެނީ ހަމަކަށަވަރުން އެއުރެން ބޭނުންވަނީ މީސްތަކުންގެ މައްޗަށް ތަޢްޠީލުކުރުމާއި (ﷲ ގެ ޞިފަފުޅުތަށް ނަފީކުރުމާއި) އަދި ޒިންދީޤުވުމަށެވެ.\" [ޝަރްޙުއް ސުންނަހ: 54]\nއިމާމް އަލްބަރްބަހާރީ (329ހ.) ވިދާޅުވިއެވެ: \"އަދި ރާފިޟީންނާ މެދުގައި ދަންނައެވެ. ފަހެ އެއުރެންނީ މީސްތަކުން ކުރެ އެކަކު އަނެކަކަށް އިޚްތިލާފުވުމުގައާއި، އަދި ވަކިވުމުގައާއި، އަދި ޠަޢްނުކޮށް އާޑަގޮވުމުގައި އެންމެ ގަދަފަދަ ބައިގަނޑެވެ. ފަހެ އެއިން ކޮންމެ މީހަކު އޭނާގެ އަމިއްލަ ނަފްސަށް މަޛްހަބެއް ޚިޔާރު ކުރެތެވެ. އަދި އެކަމުގެ މައްޗަށް އޭނާއާ ޚިލާފުވާ މީހާއަށް ލަޢްނަތު ގޮވަތެވެ. އަދި އޭނާއަށް އެކަމުގައި ތަބަޢަ ނުވެއްޖެ މީހާ ކާފަރު ކުރެތެވެ.\" [އަލްއިބާނަހ: 556/2]\nއިމާމް އަލްއާޖުއްރީ (360ހ.) ވިދާޅުވިއެވެ: \"ހަމަކަށަވަރުން ރާފިޟީންނަކީ ޙާލަތުގައި މީސްތަކުން ކުރެ އެންމެ ނުބައި މީހުންނެވެ. އަދި ހަމަކަށަވަރުން އެއުރެންނީ ދޮގުވެރި ފާޖިރުންނެވެ. އަދި ހަމަކަށަވަރުން އެއުރެންނީ ނަޖިސް ހަޑިހުތުރު މުޑުދާރު ބަޔެކެވެ.\" [އައްޝަރީޢަހ ލިލްއާޖުއްރީ: 251/5]\nއިމާމް އަލްއާޖުއްރީ (360ހ.) ވިދާޅުވިއެވެ: \"ހަމަކަށަވަރުން ރާފިޟީންނަކީ ޙާލަތުގައި މީސްތަކުން ކުރެ އެންމެ ނުބައި މީހުންނެވެ. އަދި ހަމަކަށަވަރުން އެއުރެންނީ ދޮގުވެރި ފާޖިރުންނެވެ. އަދި ހަމަކަށަވަރުން އެބޭކަލުންނާ މެދުގައި ރާފިޟީން ހަދަހަދައިގެން އުޅޭ ވާހަކަތަކުން، ޢަލީ رَضِيَ اللَّهُ عَنْهُ އާއި އެބޭފުޅާގެ ހެޔޮވެގެންވާ ދަރިފަސްކޮޅު ބަރީއަވެގެންވެއެވެ... އަދި މަތިވެރިވެގެންވާ ﷲ ވަނީ، ޢަލީ رَضِيَ اللَّهُ عَنْهُ އާއި އެބޭފުޅާގެ ހެޔޮވެގެންވާ ދަރިފަސްކޮޅު، ރާފިޟީންގެ މަޛްހަބުތަކުގެ ނަޖިސް ހަޑިހުތުރު ބައިގަނޑުގެ ކިބައިން ބަރީއަކުރައްވާފައެވެ.\" [އައްޝަރީޢަހ ލިލްއާޖުއްރީ: 2534/5] އިމާމް އަލްޤަޙްޠާނީ (387ހ.) އެބޭފުޅާގެ ނޫނިއްޔަހ ގައި ގެންނެވި ޅެންބައިތުގެ ޖުމްލަހ މަޢްނާގައި ވެއެވެ:\n\"ހަމަކަށަވަރުން ބިން މައްޗަށް ފައި އެޅި އެންމެ ނުބައި ބަޔަކީ ރާފިޟީންނެވެ. އެއީ ކޮންމެ ނާޠިޤު އިންސާނަކާއި ނުވަތަ ޖިންނީންގެ ތެރެއިންނެވެ. ނަބިއްޔުއަށް އެއުރެން މަދްޙު ކޮށްފައި، އަދި އެކަލޭގެފާނުގެ އަޞްޙާބުންނަށް އެއުރެން ޚިޔާނަތްތެރި ވިއެވެ. އަދި އެބޭކަލުންނަށް އަނިޔާވެރިކަމާއި ޢުދްވަނީ ޢަދާވަތްތެރިކަން އެއުރެން އެއްލިއެވެ. އެކަލޭގެފާނުގެ ގާތްތިމާގެ އަހްލުވެރިންނަށް އެއުރެން ލޯބިކޮށްފައި، އަދި އެކަލޭގެފާނުގެ އަޞްޙާބުންނަށް އެއުރެން ސައްބުކޮށް އެއްޗެހި ކިޔެވެ. އެއުރެންނީ ﷲ ގެ ޙަޟްރަތުގައި ޖަދަލުކުރާ ފުށުއަރާފައިވާ ބައިގަނޑެކެވެ.\" [ނޫނިއްޔަތުލް ޤަޙްޠާނީ: 26]\nއިބްނު ޙަޒްމު (456ހ.) އާއި ނަޞާރާއިންނާ މުނާޡަރާ ކުރެވުނުހިނދު، އިބްނު ޙަޒްމުގެ މައްޗަށް ރައްދު ދިނުމުގެ ގޮތުން، އެނަޞާރާއިން ރާފިޟީންގެ ފޮތްތައް ގެނައުމުން، އިބްނު ޙަޒްމު ބުނެތެވެ: \"ފަހެ ހަމަކަށަވަރުން ރާފިޟީންނަކީ މުސްލިމުންނެއް ނޫނެވެ. އެހެނެއްކަމަކު އެއީ ހަމައެކަނި ފިރްޤަހ އެކެވެ. އެ ފުރަތަމައަށް އުފެދިގަތީ ނަބީ ﷺ އަވަހާރަވުމަށްފަހުގައި ފަންސަވީސް އަހަރު ފަހުންނެވެ. އަދި އޭގެ މަބްދައު ފެށުންވީ އިސްލާމްދީނަށް މަކަރުވެރިވީ ބަޔެއްގެ ދަޢްވަތަށް، ﷲ ތަޢާލާ ނިކަމެތިކުރެއްވި ބަޔެއްގެ ފުށުންވީ އިޖާބަދިނުމެކެވެ. އަދި އެއުރެންނީ ދޮގާއި ކުފްރުގައި ޔަހޫދީންނާއި ނަޞާރާއިންގެ މަގުން ހިނގާ ބަޔެކެވެ.\" [އަލް ފަޞްލު ފިލް މިލަލި ވައްނިޙަލް ލިއިބްނި ޙަޒްމު: 78/2]\nއިބްނު ޙަޒްމު (456ހ.) ބުނެތެވެ: \"އަދި ތިޔަބައިމީހުން ދަންނާށެވެ. ތިޔަބައިމީހުންނަށް ﷲ ރަޙްމަތު ލައްވާށިއެވެ. ހަމަކަށަވަރުން އެންމެހާ ފުރެދިފައިވާ ފިރްޤަތުތައް، ﷲ އެއުރެންގެ އަތްތަކުން އެއްވެސް ހެވެއް ނުގެންނަވަތެވެ. އަދި އެއުރެން މެދުވެރިކޮށްގެން ކުފްރުގެ އެއްވެސް ބިމެއް އަވަށެއްވެސް ފަތަޙަ ނުކުރައްވަތެވެ. އަދި އިސްލާމް ދީނަށް ދިދައެއްވެސް ނުއުފުއްލަތެވެ. އަދި އެއުރެން އަދިވެސް ދެމިތިބީ މުސްލިމުންގެ ނިޡާމު އެކޮޅުކޮޅަށް ޖަހައިލުމުގައި ފޫގަޅައިންނެވެ. އަދި މުއުމިނުންގެ ކަލިމަ ބައިބައިކޮށްލުމަށެވެ. އަދި އެއުރެންގެ ކަނޑިތައް އުރައިގެން ދަމައި ނަގައިގެން އުޅެނީ ދީނުގެ އަހްލުވެރިންގެ މައްޗަށެވެ. އަދި ބިންމަތީގައި ފަސާދަކުރުމުގައި އެއުރެން ދެމިއުޅެތެވެ. ޚަވާރިޖުންނާއި ޝީޢީންނާ މެދުގައި ދަންނައެވެ. އެވާހަކަތައް ޛިކްރުކުރުމަށް ތަކްލީފެއް ނެތިވެ ފަހެ އެއުރެންނީ މިކަމުގައި އެންމެ މަޝްހޫރު ބައިގަނޑެވެ... ފަހެ ﷲ އަށްޓަކައެވެ. ﷲ އަށްޓަކައެވެ. އޭ މުސްލިމުންނޭއެވެ. ތިޔަބައިމީހުންގެ ދީނުގައި ތިޔަބައިމީހުން ރައްކާތެރިވާށެވެ... ފަހެ އަޘަރުތަކަށް ލާޒިމްވެ ހިފާށެވެ. އަދި ކޮންމެ މުޙްދަޘް ބިދްޢަތަކުން ދުރުވެ ދޫކޮށްލާށެވެ. އަދި ކޮންމެ ބިދްޢަތަކީ ފުރެދުމެކެވެ. އަދި ކޮންމެ ފުރެދުމެއް ވަނީ ނަރަކާގައެވެ.\" [އަލްފަޞްލު ފިލް މިލަލި ވައްނިޙަލް: 171/4]\nއަބޫ ބަކްރު ބްނު އަލްޢަރަބީ (543ހ.) ބުނެތެވެ: \"މޫސާ އާއި ޢީސާ عَلَيهِمَا السَّلَامِ ގެ އަޞްޙާބުންނާ މެދުގައި ނަޞާރާއިންނާއި ޔަހޫދީން ނުރުހުނެތެވެ. އެފަދައިން މުޙައްމަދު ﷺ ގެ އަޞްޙާބުންނާ މެދުގައި ރާފިޟީން ނުރުހުނެވެ.\" [އަލްޢަވާޞިމް މިނަލް ޤަވާޞިމް: 192/1]\nއިބްނުލް ޖަޥްޒީ (597ހ.) ބުނުއްވަތެވެ: \"އަދި ރާފިޟީންގެ ހަޑިހުތުރުކަން ޢަދަދު ކުރެވުމަށްވުރެ ގިނައެވެ. އަދި އެއުރެން ވުޟޫއުގައި އެއުރެންގެ ފައިތައް ނުދޮވުމުގެ ސަބަބުން އެއުރެންގެ ނަމާދުން އެއުރެން މަޙްރޫމުވެގަނެއްޖެއެވެ. އަދި އެއުރެން މަޢްޞޫމު އިމާމު ހޯދުމަށް އުޅުމުން ޖަމާޢަތުން މަޙްރޫމުވެގަނެއްޖެއެވެ. އަދި ޞަޙާބީން رَضِيَ اللَّهُ عَنْهُم އަށް ސައްބުކޮށް އެއްޗެހި ކިޔައިގެން އެއުރެން ބަލާވެރިކަން ޖެހިގަނެއްޖެއެވެ.\" [ތަލްބީސު އިބްލީސް: 90]\nއިބްނު އަލްޖަޥްޒީ (597ހ.) ބުނުއްވަތެވެ: \"އަދި ޢަލީ رَضِيَ اللَّهُ عَنْهُ އަށް ލޯބިވުމުގައި ރާފިޟީން ޙައްދުފަހަނަ އަޅައިގެން ގޮސް، އެބޭފުޅާގެ ފަޟްލުވަންތަކަމާ މެދުގައި އެތަކެއް ދޮގު ޙަދީޘްތައް އެއުރެން ވަޟްޢުކޮށް އުފެއްދުމަށް ކަންތައް ދިޔައެވެ. އަދި އެއިން ގިނައީ އަޞްލުގައި އެބޭފުޅާއަށް ކުޑައިމީސްކުރުމާއި ފުރައްސާރައިގެ އެއްޗެއްސެވެ... އަދި އެއުރެންނަށް ފިޤްހުގައި މަޛްހަބުތައް ވެއެވެ. އެއީ އިޖްމާޢުއާ ޚިލާފުވެގެންވާ އެއުރެން އަމިއްލައަށް އުފެއްދި އެއްޗެހިތަކާއި ޚުރާފާތުތަކެވެ... އެވާހަކަތައް ޛިކްރު ކުރުމަށްވުރެ ގިނަ ދިގު މައްސަލަތަކެކެވެ. އޭގައި އިޖްމާޢުތައް ތޮރުފައިލާ ފޫއަޅުވައިލިއެވެ. އަދި އެއުރެންނަށް އެކަން ކޮށްދިން ޝައިޠާނު އެކަން އެއުރެންނަށް އަޅައިދީފައިވަނީ، އެއްވެސް އަޘަރަކަށް އަދި ޤިޔާސްއަކަށް އަދި ކިއެއް ވާޤިޢުތަކަށްވެސް ފެތި، އިސްތިނާދުކޮށް ބިނާވާނެ ވަޖްހެއްގެ މައްޗަކަށްވެސް ނޫނެވެ. އަދި ރާފިޟީންގެ ހަޑިހުތުރުކަމާއި މުޑުދާރުކަން ޢަދަދު ކުރެވުމަށްވުރެ މާ ގިނަ ވެގެން ވެއެވެ.\" [ޞައިދުލް ޚާޠިރު: 90-98]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"(ރާފިޟީންނަށް ނަން ދެވިގެންވާ) 'ރަފްޟު' ނެގިފައިވަނީ ޝިރްކާއި އަދި އިލްޙާދާއި އަދި ނިފާޤުންނެވެ.\" [މިންހާޖުއް ސުންނަހ: 27/7]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ފަހެ ރަފްޟު އުފައްދާ ބިދްޢަތު އުފެއްދި މީހާގެ މަޤްޞަދު ކަމުގައިވީ އިސްލާމް ދީން ފަސާދަކޮށްލުމެވެ. އަދި އޭގެ އުޅައްގަނޑުން ނައްތައިލުމަށެވެ. އަދި އޭގެ ހާލިން ނުވަތަ ޖާގައިން އުފުރައިލުމަށެވެ... އަދި މިއީ އިބްނު ސަބައުއާއި އޭނާގެ ތަބަޢަވެރީންގެ ކިބައިން އެނގިގެންވާ މަޢްރޫފު ކަމެކެވެ. އަދި ޢަލީ رَضِيَ اللَّهُ عَنْهُ އާ މެދުގައި ނައްޞެއް އުފައްދާ ބިދްޢަތު އުފެއްދި މީހަކީ އޭނާއެވެ. އަދި އޭނާ ބިދްޢަތު އުފައްދައި ޢަލީ އަކީ ކުށެއް ނެތް މަޢްޞޫމު ފަރާތެއްގެ ގޮތުގައި ހެދިއެވެ.\" [މިންހާޖުއް ސުންނަހ: 27/7]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ހަމަކަށަވަރުން ރާފިޟީންނާއި ޔަހޫދީންގެ ގަދަފަދައަށް ވައްތަރުކަމެއް ވާކަމަށް ޝައްކެއްވެސް ނުވެއެވެ. ފަހެ ހަމަކަށަވަރުން އެއީ ބުހްތާނުގެ ޤަޥްމުގެ ބަޔެކެވެ. { یُرِیدُونَ أَن یُطۡفِـُٔوا۟ نُورَ ٱللَّهِ بِأَفۡوَ ⁠هِهِمۡ وَیَأۡبَى ٱللَّهُ إِلَّاۤ أَن یُتِمَّ نُورَهُۥ وَلَوۡ كَرِهَ ٱلۡكَـٰفِرُونَ } [سُورَةُ التَّوۡبَةِ: ٣٢] މަޢްނާއީ: \"އެބައިމީހުން އެދެނީ، ﷲ ގެ ނޫރުފުޅު (އެބަހީ: އިސްލާމްދީން) އެބައިމީހުންގެ އަނގަތަކުން ފުމެ، ނިއްވާލުމަށެވެ. ނަމަވެސް، ކާފިރުން ކިތަންމެ ނުރުހުނަސް، ﷲ، އެ އިލާހުގެ ނޫރުފުޅު ފުރިހަމަ ކުރެއްވުމަށް މެނުވީ، އެ އިލާހު އިރާދައެއް ނުކުރައްވައެވެ.\" [އައްތަޥްބަހ: 32] [މިންހާޖުއް ސުންނަހ: 371/8]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ފަހެ ހަމަކަށަވަރުން ރަފްޟު އުފައްދާ ބިދްޢަހ އުފެއްދި މީހަކީ ޔަހޫދީއެކެވެ. އޭނާ ނިފާޤުކަމާއިއެކުގައި އިސްލާމްކަން ފާޅުކުރިއެވެ. އަދި އޭނާގެ މަކަރުވެރި ވިހަތައް ޖާހިލުންނަށް މަކަރުވެރިވުމަކުން ޖެއްސިއެވެ. އެއިން އީމާންކަމުގެ އަޞްލަށް އެއްޗެހި ކިޔައި ޤަދްޙު ކުރިއެވެ.\" [މަޖްމޫޢުލް ފަތާވާ: 428/4]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"ފަހެ އަބޫ ބަކްރުއާއި އަދި ޢުމަރު رَضِيَ اللَّهُ عَنْهُم އަށް ރުޅިއައިސްގެންވީ ރާފިޟީންނެވެ. އަދި އެދެބޭކަލުންނަށް އެއުރެން ލަޢްނަތު ދެއެވެ. އެއުރެން ނޫން އެހެން ބައިގަނޑުތައް ނުލައެވެ.\" [މަޖްމޫޢުލް ފަތާވާ: 435/4]\nޝައިޚުލް އިސްލާމް އިބްނު ތައިމިއްޔަހ (728ހ.) ވިދާޅުވިއެވެ: \"އަދި ޢިލްމަށް ނިސްބަތުވެގެންވާ ބައެއް މީހުން ނުވަތަ އެނޫން މީހުންވެސް، ސާއިޣު ފަސޭހަ ތައުވީލަކުން މިއުރެންނާ ޤިތާލުކޮށް ހަނގުރާމަކުރަނީ އިމާމުއާ ދެކޮޅަށް ނުކުތް ޚާރިޖީ ބުޣާތު ބާޣީންނާ ޤިތާލުކޮށް ހަނގުރާމަކުރުމުގެ މަންޒިލުގައި ކަމަށް ދެކި އިޢްތިޤާދުކުރާ މީހުންނާ މެދުގައި ވެއެވެ... ފަހެ އެއީ އިސްލާމީ ޝަރީޢަތުގެ ޙަޤީޤަތަށް ކުށްވެރިއެއް ކަމުގައިވާ ޖާހިލެކެވެ... އެހެނީ މިއުރެން ﷲ ގެ ރަސޫލު ﷺ ގެ ސީދާ ޝަރީޢަތުންނާއި އަދި އެކަލޭގެފާނުގެ ސުންނަތުން ނުކުމެގެންވާ މިއުރެން، ޙަރޫރީ ޚަވާރިޖުންނަށް ވުރެ މާ ނުބައި ވެގެންވެއެވެ. އަދި އެއުރެންނަކަށް ސާއިޣު ފަސޭހަ ތައުވީލެއް ނުވެއެވެ. ފަހެ އެހެނީ ސާއިޣު ތައުވީލަކީ އެކަމުގެ މައްޗަށް އޭގެ ޞާހިބު އިޤްރާރުވާ ޖާއިޒު ކަމެވެ. އެއީ އެކަމުގައި ޖަވާބެއް ނެތް ކަމުގައިވާނަމައެވެ. އެއީ އިޖްތިހާދުގެ މަވާރިދުތަކާ މެދުގައި ދެބަސްވާ ޢިލްމުވެރީންގެ ތައުވީލުފަދައިންނެވެ. އަދި މިއުރެންނަށް ފޮތާއި ސުންނަތާއި އިޖްމާޢުންވެސް އެއެއް ނުވެތެވެ. އަދި އެހެނެއްކަމަކު އެއުރެންނަށް ތައުވީލުވަނީ ޒަކާތުން މަނަޢަވީ މީހުންނާއި ޚަވާރިޖުންނާއި އަދި ޔަހޫދީންނާއި ނަޞާރާއިންގެ ތައުވީލުގެ ޖިންސުންނެވެ. އަދި އެއުރެންގެ ތައުވީލަކީ ހަވާއުގެ އަހްލުންގެ އެންމެ ނުބައި ތައުވީލެވެ.\" [މަޖްމޫޢުލް ފަތާވާ: 486/28]\n[ޝައިޚުލް އިސްލާމްގެ އިތުރު ބަސްތައް ފަހުން ގެންނަ ހުށީމެވެ.]\nއަލްޙާފިޡް އިބްނުލް ޤައްޔިމް (751ހ.) ވިދާޅުވިއެވެ: \"ރާފިޟީން، އިލްޙާދާއި ކުފްރު އެއުރެން ނެރުނެތެވެ. އަދި ޞަޙާބީން رَضِيَ اللَّهُ عَنْهُم ގެ ސައްޔިދުންނާއި ﷲ ގެ ރަސޫލު ﷺ ގެ ބައިގަނޑަށާއި އަދި އެކަލޭގެފާނުގެ ވަލިއްޔުންނާއި އަދި އެކަލޭގެފާނުގެ އަންޞާރުންނަށް އެއްޗެހި ކިޔައި ޤަދްޙު ކުރިއެވެ. އެއީ އަހްލުލް ބައިތުގެ ލޯބީގެ ތައްގަނޑެއްގެ ނިވަލުގައެވެ. އަދި އަހްލުލް ބައިތައް ތަޢައްޞުބުވެ ވަލާވެރި ވެގެންނެވެ.\" [އިޣާޘަތުއް ލަހްފާނި: 81/2]\nއަލްޙާފިޡު އިބްނު ކަޘީރު (774ހ.)، އަލްފަތުޙު ސޫރަތުގެ 29 ވަނަ އާޔަތުގެ ތަފްސީރުގައި ވިދާޅުވިއެވެ: { مُّحَمَّدࣱ رَّسُولُ ٱللَّهِۚ وَٱلَّذِینَ مَعَهُۥۤ أَشِدَّاۤءُ عَلَى ٱلۡكُفَّارِ رُحَمَاۤءُ بَیۡنَهُمۡۖ تَرَىٰهُمۡ رُكَّعࣰا سُجَّدࣰا یَبۡتَغُونَ فَضۡلࣰا مِّنَ ٱللَّهِ وَرِضۡوَ ⁠نࣰاۖ سِیمَاهُمۡ فِی وُجُوهِهِم مِّنۡ أَثَرِ ٱلسُّجُودِۚ ذَ ⁠لِكَ مَثَلُهُمۡ فِی ٱلتَّوۡرَىٰةِۚ وَمَثَلُهُمۡ فِی ٱلۡإِنجِیلِ كَزَرۡعٍ أَخۡرَجَ شَطۡـَٔهُۥ فَـَٔازَرَهُۥ فَٱسۡتَغۡلَظَ فَٱسۡتَوَىٰ عَلَىٰ سُوقِهِۦ یُعۡجِبُ ٱلزُّرَّاعَ لِیَغِیظَ بِهِمُ ٱلۡكُفَّارَۗ وَعَدَ ٱللَّهُ ٱلَّذِینَ ءَامَنُوا۟ وَعَمِلُوا۟ ٱلصَّـٰلِحَـٰتِ مِنۡهُم مَّغۡفِرَةࣰ وَأَجۡرًا عَظِیمَۢا } [سُورَةُ الفَتۡحِ: ٢٩] މަޢްނާއީ: \"މުޙައްމަދުއީ، ﷲ ގެ ރަސޫލުއެވެ. އަދި އެކަލޭގެފާނުގެ އަރިހުގައިވާ މީހުންނީ، ކާފިރުންގެ މައްޗަށް ގަދަފަދަވެގެންވާ ބަޔެކެވެ. އެބައިމީހުންގެ މެދުގައި، އޯގާވެރި ރަޙްމަތްތެރި ބަޔެކެވެ. ﷲ ގެ ޙަޟްރަތުން ފަޟްލުވަންތަވެރިކަމާއި، ރުއްސެވުން އެދޭ ޙާލު، ރުކޫޢުކޮށް ސަޖްދަހ ކޮށްއުޅޭ ބަޔަކު ކަމުގައި، ކަލޭގެފާނު އެބައިމީހުން ދެކެވަޑައިގަންނަވާނެއެވެ. ސަޖްދަހގެ އަޘަރުން، އެބައިމީހުންގެ ޢަލާމަތު އެބައިމީހުންގެ މޫނުތަކުގައިވެއެވެ. އެއީ ތަޥްރާތުގައިވާ، އެބައިމީހުންގެ މިޘާލެވެ. އަދި އިންޖީލުގައިވާ، އެބައިމީހުންގެ މިޘާލު އޭގެ ކުދިނިރުތައް ފަޅުވާފައިވާ ގޮވާމެއްފަދައެވެ. ދެން އެ ގޮވާންގަސްތަކަށް ގަދަކަންދިނެވެ. ދެން އެ ގޮވާންގަސްތައް ފަލަވެ، އޭގެތަނޑުތަކުގެ މައްޗަށް ސީދާވެ ހެދެމުންދެއެވެ. ގޮވާންކުރާ ދަނޑުވެރިން ޢަޖާއިބުކޮށް ޙައިރާންކުރުވަމުންނެވެ. އެބައިމީހުން ދެކެ، ކާފިރުން ރުޅިއެރުވުމަށްޓަކައެވެ. އެބައިމީހުންގެ ތެރެއިން އީމާންވެ ޞާލިޙު ޢަމަލުތައް ކުޅަމީހުންނަށް ފާފަ ފުއްސެވުމަކާއި، ބޮޑުވެގެންވާ ދަރުމައެއް ދެއްވުމަށް ﷲ ވަޢްދު ކުރައްވާފައިވެއެވެ.\" [އަލްފަތުޙު: 29]\nއަދި މި އާޔަތްތަކުން އިމާމް މާލިކު (179ހ.) ނެންގެވިއެވެ. – އެއީ އެބޭފުޅާގެ އަރިހުންވާ ރިވާޔަތެއްގައެވެ. – ޞަޙާބީންނަށް ރުޅިއަންނަ ރާފިޟީން ތަކްފީރު ކުރުމުގެ މައްޗަށެވެ. އެބޭފުޅާ ވިދާޅުވިއެވެ: އެހެނީ އެއުރެން އެބޭކަލުންނަށް ނީހަވެރިވެ ރުޅިއާދެއެވެ. އަދި ޞާޙާބީންނަށް ނީހަވެރިވެ ރުޅިއަންނަ މީހެއްނަމަ، ފަހެ މިއާޔަތުން އޭނާއީ ކާފަރެކެވެ.\nއަދި އެބޭފުޅާގެ ބަހާ ޢިލްމުވެރިންގެ ބައިގަނޑެއްގެ އެކަމުގެ މައްޗަށް އެއްބަސްވެލެއްވިއެވެ.\" [ތަފްސީރު އިބްނު ކަޘީރު: 362/7]\nއަލްޙާފިޡު އައްޛަހަބީ (748ހ.) ވިދާޅުވިއެވެ: \"ރާފިޟީންނަކީ ޖާހިލު ޤަޥްމެކެވެ. ހަވާ (ނަފްސަށް) ހަވާވެ ދިޔުމުގައި އެންމެ ފުނަށް މެކުހަށް ހަވާގައި ޖެހިފައި ތިބި ބަޔެކެވެ. ފަހެ އެއުރެންނަށް ދުރުކަން ހުއްޓެވެ.\" [ސިޔަރު އަޢްލާމި އައްނުބަލާއި: 362/6]\nއަލްޙާފިޡު އަބޫ ޙާމިދު މުޙައްމަދު އަލްމަޤްދިސީ (897ހ.) ވިދާޅުވިއެވެ: \"މުސްލިމުން ކުރެ ބަޞީރަތާއި ފަހްމުގެ ކޮންމެ ޞާޙިބެއްގެ މައްޗަށް ފޮރުވިގެން ނުވެއެވެ. އެއީ ހަމަކަށަވަރުން އިހުގައި އަހަރެމެން މިގެނައި ބާބުގައި، ރާފިޟީންގެ މި ބައިގަނޑުގެ ޢަޤީދާތައް އެއުރެންގެ ފަންތިތަކުގެ އިޚްތިލާފުތަކާ އެކުގައިވެސް، އެއީ ޞަރީޙަ ކުފްރެވެ. އަދި ހުތުރު ޖަހްލުކަމާއި އެކުގައިވާ ދެކޮޅުވެރިވުމާއި ދަގިމާރުކަމެވެ. އެއުރެންގެ ތަކްފީރުއާ އެކުގައި ހުއްޓޭމީހަކު ހުއްޓިގެން ނުވެއެވެ. އަދި އިސްލާމް ދީނުން ނުކުމެގެންވާ އަދި އެއުރެންގެ ފުރެދުމުގެ މައްޗަށް ޙުކްމުކުރުން ވެއެވެ.\" [އައްރައްދު ޢަލާ އައްރާފިޟަހ: 200]\nއިމާމް މުޙައްމަދު ބްނު ޢަބްދުލް ވައްހާބު (1206ހ.) ވިދާޅުވިއެވެ: \"ފަހެ ތިބާ ނިކަން ބަލާބަލާށެވެ. އޭ މުއުމިނު މީހާއެވެ. މިތިބަ މޮޔައިންގެ ރައުޔުގެ ބޮހޮލާކަމަށް ތިބާ ނިކަން ބަލާބަލާށެވެ. ޢަޤްލު ބުއްދިން އެއަށް ރައްދުދެވޭ ޢާދައިގެ ބަދީހީ ކަންތައްތަކާއި އަދި ޞަރީޙަ ނަޤްލުތައް އެއުރެން ދޮގުކުރަނީއެވެ. އަދި އެއުރެންގެ މިބަސްތަކުން ލާޒިމްވެގެން އެވަނީ ޤަޠުޢީކޮށް ކަނޑައެޅިގެން ޘާބިތުވެފައިވާ އާޔަތްތަކާއި ޙަދީޘްތައް ދޮގު ކުޅައުމެވެ: އެގޮތުން މަރުވެފައިވާ މައްޔިތަކު އަލުން އަނބުރާ ދުންޔާއަށް ރުޖޫޢަ ނުވުންފަދަ ކަންކަމެވެ. ފަހެ މި ޙިމާރު ގޮލައިންނާ ޖަދަލުކުރުމީ ވަޤްތު ބޭކާރުކުރުމެކެވެ. އެއުރެންގެ ޢަޤްލު ބުއްދިއެއްވީނަމަ، ކުޑަކުދިން މަޖަލަކަށް ނަގާނޭ ފަދަ ވާހަކަތަކާއި، ޙަޤީޤަތަށް ޔަޤީނުގެ އަހްލުވެރިން އެއަޑުއަހާފައި އެއުރެންގެ ވާހަކަތައް އެއްލައިލާފަދަ އެއްވެސް ވާހަކައެއް އެއުރެން ނުދެއްކީހެވެ. އެހެނެއްކަމަކު ﷲ އެއުރެންގެ ޢަޤްލު ބުއްދިތައް ނެންގެވިއެވެ. އަދި އެއުރެން ނިކަމެތި ކުރެއްވިއެވެ...\" [ރިސާލަތުން ފިއް ރައްދި ޢަލައް ރާފިޟަތި: 32]\nއިމާމް މުޙައްމަދު ބްނު ޢަބްދުލް ވައްހާބު (1206ހ.) ވިދާޅުވިއެވެ: \"ފަހެ މި އިމާމީން – ޔަޢްނީ: އިޘްނާ ޢަޝަރިއްޔާ ޝީޢީން – ވަނީ ސުންނަތުން ބޭރުވެގެންނެވެ. ކިއެއް ހެއްޔެވެ. މިއްލަތުންވެސް ބޭރުވެގެންނެވެ. ޒިނާއަށް ވެއްޓިގެންނެވެ. – ޔަޢްނީ: މުތުޢަހ ނިކާޙު ކައިވެންޏަށެވެ. – އެއުރެން އެއުރެންގެ ނަފްސުތަކުގެ މައްޗަށް ޒިނާގެ ބާބުތަކުން ކުރިމަތިފަރާތުންނާއި ފުރަގަސްފަރާތުން ހުޅުވައިގެން އުޅޭލެއް ގިނަކަމާއެވެ. ފަހެ އެހެންކަމުން ޒިނާގެ ދަރީން ކަމުގައި އެއުރެންވުމުގެ ޙައްޤުކަމާއެވެ.\" [ރިސާލަތުން ފިއް ރައްދި ޢަލައް ރާފިޟަތި: 39]\nއިމާމް މުޙައްމަދު ބްނު ޢަބްދުލް ވައްހާބު (1206ހ.) ވިދާޅުވިއެވެ: \"އަދި މި ކަމުން އަދި މިފަދަ މިޘާލުގައިވާ މީހުން، ހަމަކަށަވަރުން ރާފިޟީންނަކީ، ﷲ ގެ އަމްރުތައް ދޫކޮށްލާ އަދި އެކަލާނގެ ޙަރާމް ކޮށްފައިވާ އެއްޗެއްސަށް ވަދެ ވައްދާ އެންމެ ގިނަ މީސްތަކުން ކުރެ ވާ ބަޔެއްކަން ތިބާ ދަންނާށެވެ. އަދި ހަމަކަށަވަރުން އެއުރެންގެ ގިނަ ބަޔަކު އައިސްފައިވަނީ ޚަބީޘް މުޑުދާރު ނުޠާހިރު ނުޠްފަހ އެތިކޮޅަކުންނެވެ. ޙަރާމް ރަޙިމަކަށް އެޅިގެންނެވެ. އަދި އެހެންކަމުން އެއުރެންގެ ތެރެއިން އިޢްތިޤީދުގައާއި ޢަމަލުގައި ޚަބީޘް މުޑުދާރު ހުތުރު ބަޔަކު ނޫނީ ތިބާ ނުދެކޭނެތެވެ.\" [ރިސާލަތުން ފިއް ރައްދި ޢަލައް ރާފިޟަތި: 39]\nއައްޝައިޚް ޢަބްދުއް ލަޠީފު ބްނު ޢަބްދުއް ރަޙްމާނު ބްނު ޙަސަން އާލުއް ޝައިޚު (1293ހ.) ވިދާޅުވިއެވެ: \"ﷲ އަށް ދަރިޔެއް ނިސްބަތު ކުރުން ނޫނީ ރާފިޟީންނާއި އަދި ނަޞާރާއިންގެ ތަފާތެއް ނެތެވެ.\" [އައްދުރަރު އައްސަނިއްޔަހ: 386/1]\nއައްޝައިޚް މަޙްމޫދު ޝުކްރީ އަލްއަލޫސީ (1342ހ.) ބުނުއްވިއެވެ: \"އަދި އަހުރެންގެ ޢުމްރޭވެ. (ﷲ ގަންދީއެވެ.) ހަމަކަށަވަރުން ރާފިޟީންގެ ކުފްރު އިބްލީސްގެ ކުފްރަށްވުރެވެސް މަޝްހޫރުވެގެން ވެއެވެ. އަދި ޞަޙާބީން رَضِيَ اللَّهُ عَنْهُم އަށް އެވާ އެއުރެންގެ ނުރުހުމާއި ރުޅިވެރިކަން، ތަދްލީސާއި އަދި ތަލްބީސާއި އޮޅުވައިލުމާއި ބޮޅުވައިލުމަކުންވެސް (ބަޔަކަށް) ފޮރުވިގެން ނުވެއެވެ.\" [ޞައްބުލް ޢަޛާބި ޢަލާ މަން ސައްބަލް އަޞްޙަބި: 75/1]\nއައްޝައިޚް ޙައްމާދު އަލްއަންޞާރީ (1418ހ.) ބުނުއްވިއެވެ: \"އިސްލާމް ދީނުގެ މައްޗަށް އެންމެ ނުރައްކާތެރި ބަޔަކީ: ރާފިޟީންނާއި ޔަހޫދީންނެވެ.\" [އަލްމަޖްމޫޢު ފީ ތަރްޖަމަތިލް އަންޞާރީ: 532/2]",""],["މ.މ.އ.","","","އަލްފަލަޤް ސޫރަތް.\nމިސޫރަތަކީ މައްކީ ނުވަތަ މަދަނީ ސޫރަތަކާ މެދުގައި މުފައްސިރުން އަރިހުގައި އިޚްތިލާފު އުފެދިފައިވެއެވެ. އެހެންކަމުން ބައެއް ބޭފުޅުން މިއީ މައްކީ ސޫރަތެކޭވެސް ބުނެއެވެ. އަދި އަނެއްބައި ބޭފުޅުން މިއީ މަދަނީ ސޫރަތެކޭވެސް ބުނެއެވެ.\nއެގޮތުން މިއީ މައްކީ ސޫރަތެއް ކަމުގައި އިޚްތިޔާރު ކުރެއްވި ބައެއް ބޭފުޅުންގެ ތެރެއިން ވެއެވެ: މުޤާތިލު ބްނު ސުލައިމާނުއާއި، އައްޒައްޖާޖުއާއި، އައްސަމަރުޤަންދީއާއި، އަލްވާޙިދީއާއި، އައްސަމްޢާނީއާއި، އައްޒަމަޚްޝަރީއާއި، އިބްނު ޖުޒައްޔުއާއި، އަބޫ ސަޢޫދުއާއި، އަލްޤާސިމީއާއި، އައްސަޢްދީއާއި، އިބްނު ޢާޝޫރުމެން ހިމެނެއެވެ. އެއީ އެބޭފުޅުންގެ މިފޮތްތަކުގައި ޛިކްރުކޮށްފައިވާ ފަދައިންނެވެ. ތަފްސީރު މުޤާތިލު ބްނު ސުލައިމާނު: 4/931، މަޢާނީ އަލްޤުރްއާނި ވައިޢްރާބިހީ ލިއްޒައްޖާޖު: 5/379، ތަފްސީރު އައްސަމަރުޤަންދީ: 3/636، އަލްވަސީޠު ލިލްވާޙިދީ: 4/572، ތަފްސީރު އައްސަމްޢާނީ: 6/305، ތަފްސީރު އައްޒަމަޚްޝަރީ: 4/820، ތަފްސީރު އިބްނު ޖުޒައްޔު: 2/526، ތަފްސީރު އަބީ އައްސަޢޫދު: 9/214، ތަފްސީރު އަލްޤާސިމީ: 9/574، ތަފްސީރު އައްސަޢްދީ: 937، ތަފްސީރު އިބްނު ޢާޝޫރު: 30/624 މިއެވެ.\nދެން ފަހެ މި ސޫރަތަކީ މަދަނީ ސޫރަތެއް ކަމުގައި އިޚްތިޔާރު ކުރެއްވި ބައެއް ބޭފުޅުންގެ ތެރެއިން ވެއެވެ: އައްޘަޢްލަބީއާއި، މައްކިއްޔުއާއި، އަލްބަޣަވީއާއި، އިބްނު އަލްޖަޥްޒީއާއި، އައްރާޒީއާއި، އަލްޚާޒިނުއާއި، އިބްނު ކަޘީރުއާއި، އަލްފައިރޫޒުއާބާދީއާއި، އަލްޢުލައިމީ މެން ހިމެނެއެވެ. އެއީ އެބޭފުޅުންގެ މިފޮތްތަކުގައި ޛިކްރުކޮށްފައިވާ ފަދައިންނެވެ. ތަފްސީރު އައްޘަޢްލަބީ: 10/337، އަލްހިދާޔަތު އިލާ ބުލޫޣިއް ނިހާޔަތި ލިމައްކިއްޔު: 12/8505، ތަފްސީރު އަލްބަޣަވީ: 5/332، ތަފްސީރު އިބްނުލް ޖަޥްޒީ: 4/507، ތަފްސީރު އައްރާޒީ: 369/32، ތަފްސީރު އަލްޚާޒިން: 4/499، ތަފްސީރު އިބްނު ކަޘީރު: 8/530، ބަޞާއިރު ޛަވިއް ތަމްޔީޒި ލިލްފައިރޫޒުއާބާދީ: 1/556، ތަފްސީރު އަލްޢުލައިމީ: 7/463 މިއެވެ.\nމިސޫރަތުގައި މައިގަނޑު ގޮތެއްގައި އަލިއަޅުވައިލެވިފައިވަނީ، ނުބައިކަންކަމުންނާއި، އަދި ނުބައިކަންތައްތައް ހިނގުން ގިނަވެގެންދާ ވަޤްތުތަކާއި، އަދި ސިޙްރުވެރީންނާއި އަދި ޙަސަދަވެރީންގެ ނުބައި ކަންކަމުން ރައްކާތެރިކޮށް ސަލާމަތްކޮށްދިނުމަށް އެދި ﷲ ގެ ޙަޟްރަތުން ދެންނެވުމުގެ ވާހަކައެވެ.\nއައްސަޢްދީ އެބޭފުޅާގެ ތަފްސީރުގެ 937 ޞަފްޙާގައި ޛިކްރުކޮށްފައިވެއެވެ: މިސޫރަތުގެ އެންމެ މުހިއްމު މަޤްޞަދުތަކުގެ ތެރެއިންވަނީ ﷲ ގެ ޙަޟްރަތުން ރައްކާތެރިކަމަށް އެދުމެވެ. އެއީ ޢާންމު އެންމެހާ ނުބައި ކަމުގެ ވައްތަރުތަކުންނާއި ސޫރަތުގައި ނަންގަނެވިފައިވާ ޚާއްޞަ ނުބައި ކަމުގެ ވައްތަރުތަކުންވެސް މެއެވެ.\nالفلق އަލްފަލަޤްގެ މާނައަކީ ފަތިހެވެ. ނުވަތަ ފަޖްރުގެ ވަޤްތެވެ. އެހެންކަމުން އަލްފަލަޤް ސޫރަތުގެ ނަމުން މި ސޫރަތަށް ނަންދެވިގެންވަނީ މިސޫރަތުގެ އެންމެ ފުރަތަމަ އާޔަތުގައި މިބަސް ނަންގަނެވިފައިވާތީއެވެ.\nފަހެ އަލްފަލަޤް ސޫރަތައް މި ނަމުން ނަން ދެވިގެންވަނީ، މި ސޫރަތް ފެށޭ އާޔަތުގައި ﷲ ވަޙީ ކުރެއްވިއެވެ: { قُلۡ أَعُوذُ بِرَبِّ ٱلۡفَلَقِ (١) مِن شَرِّ مَا خَلَقَ (٢) وَمِن شَرِّ غَاسِقٍ إِذَا وَقَبَ (٣) وَمِن شَرِّ ٱلنَّفَّـٰثَـٰتِ فِی ٱلۡعُقَدِ (٤) وَمِن شَرِّ حَاسِدٍ إِذَا حَسَدَ (٥) } [سُورَةُ الفَلَقِ: ١-٥]\nމާނައީ: \"(އިބަ ނަބިއްޔާ) ވިދާޅުވާށެވެ: ފަތިހުގެ ރައްބުގެ ޙަޟްރަތުން މި އަޅާ ރައްކާތެރިކަމަށް އެދެމެވެ. * އެ އިލާހު ޚަލްޤު ކުރެއްވި (އެންމެހާ) ތަކެތީގެ ނުބައިކަމުން މި އަޅާ ރައްކާތެރި ކޮށްދެއްވުމަށް އެދެމެވެ. * އަދި ރޭގަނޑު އަނދިރިކަން ވެރިވެގެންނަ ހިނދު، އޭގެ ނުބައިކަމުން ވެސް މެއެވެ. * އަދި (ސިޙްރު ހަދާފައި) ގޮށްގޮށަށް ފުމޭ އަންހެނުންގެ ނުބައިކަމުން ވެސް މެއެވެ. * އަދި ޙަސަދަވެރިޔާ، ޙަސަދަވެރިވާ ހިނދު އޭނާގެ ނުބައިކަމުން ވެސް މެއެވެ.\"\nއެހެންކަމުން رب الفلق 'ފަތިހުގެ ރައްބު' ގެ ވާހަކަ ޛިކްރު ކުރެވުމުން މި ސޫރަތަށް އަލްފަލަޤްގެ ނަމުން ނަން ދެވުނުކަމުގައި 'ބަޞާއިރު ޛަވިއް ތަމްޔީޒު' ފޮތުގެ 1/556 ގައި އަލްފައިރޫޒުއާބާދީ ގެންނަވާފައިވެއެވެ.\nއަދި މި ސޫރަތަށް ކިޔޭ އެހެން ނަން ތަކުގެ ތެރެއިން ވެއެވެ: އައްނާސް ސޫރަތާއި އެކީގައި މިދެ ސޫރަތަށް 'އަލްމުޤަޝްޤިޝަތައިން'، އެބަހީ 'އަލްމުބްރިއަތައިން' އޭ ކިޔެއެވެ. މާނައަކީ ޝިރްކާއި ނިފާޤުން އެއްކިބާކޮށް ބަރީއަކުރާ ދެސޫރަތެވެ. މިފަދައިން 'ޖަމާލުލް ޤުއްރާއި ވަކަމާލުލް އިޤްރާއި' ފޮތުގެ 94 ޞަފްޙާގައި އައްސަޚާވީ ގެނެސްފައިވެއެވެ. އަދި 'އަލްއިތުޤާނު ފީ ޢުލޫމިލް ޤުރްއާން' ފޮތުގެ 1/197 ގައި އައްސުޔޫޠީވެސް ގެނެސްފައިވެއެވެ. އަދި އިބްނު ޢާޝޫރުގެ ތަފްސީރުގެ 30/623 ގައިވެސް އެހެން އައިސްފައިވެއެވެ. އަދި ތަފްސީރު އަލްޤުރްޠުބީގައި މިވާހަކަ ގެނެސްފައިވާކަމަށް އިބްނު ޢާޝޫރު ޛިކްރުކޮށްފައި އިތުރަށް ގެނައެވެ. ބުނެވެއެވެ.\nނިފާޤާއި ޝިރްކުން ބަރީއަވުމުގެ މައްޗަށް ބައިވެރިވެގެންވާ މައިގަނޑު ހަތަރު ސޫރަތެއް ވެއެވެ. އެއީ ބަރާއަތު ނުވަތަ އައްތަޥްބާ ސޫރަތާއި، އަލްކާފިރޫން ސޫރަތާއި، އަލްފަލަޤް ސޫރަތާއި އަދި އައްނާސް ސޫރަތެވެ. [އައްތަޙްރީރު ވައްތަންވީރު ލިއިބްނި ޢާޝޫރު: 624/30]\nއަދިވެސް މި ސޫރަތަށް، މި ސޫރަތުގެ ފުރަތަމަ އާޔަތުގެ ނަމުން ނަން ދެވެއެވެ. އެބަހީ: { قُلۡ أَعُوذُ بِرَبِّ ٱلۡفَلَقِ (١) } ކަމުގައެވެ. އެގޮތުން ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ ޙަދީޘް ކުރެއްވިއެވެ: \"ރޭގަނޑަށް ބާވައިލެއްވުނު އާޔަތްތައް ތިބާ ނުދެކެމު ހެއްޔެވެ؟ އެފަދަ އާޔަތްތަކެއް ކުރިއަކުން އެއްގޮތަކަށްވެސް ފެނިފައެއް ނުވެތެވެ. އެއީ { قُلۡ أَعُوذُ بِرَبِّ ٱلۡفَلَقِ (١) } އަދި { قُلْ أَعُوذُ بِرَبِّ النَّاسِ (١) } އެވެ.\" [ޞަޙީހު މުސްލިމް: 814].\nއަދި އައްނާސް ސޫރަތާ އެކުގައި މިދެސޫރަތައް 'އަލްމުޢަވިޛަތާނި' އޭ ކިޔެއެވެ. ނުވަތަ 'އަލްމުޢައްވިޛަތައިނި' އެވެ. އަދި އަލްއިޚްލާޞް، އަލްފަލަޤް، އައްނާސް މިތިން ސޫރަތަށް އެކުއެކީ 'އަލްމުޢައްވިޛާތު' އޭ ވެސް ކިޔައި ނަންދެވިގެން ވެއެވެ. އެއީ މި ސޫރަތްތަކުގައި ﷲ މަތިވެރިކޮށް އެކަލާނގެ ޙަޟްރަތުން ރައްކާތެރިކަމަށް އެދޭ އެދުން ޛިކްރުކޮށްފައިވާތީއެވެ. އެގޮތުން ހަމަ ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ އަހުރެންނަށް ޙަދީޘް ކުރެއްވިއެވެ: \"މީގެ ކުރިން ދުވަހަކުވެސް ފެނިފައި ނުވާ ފަދަ އާޔަތްތަކެއް ތިމަން ކަލޭގެފާނަށް ބާވައިލެއްވިއްޖެއެވެ. އެއީ 'އަލްމުޢައްވިޛަތައިނި' އެވެ.\" [ޞަޙީހު މުސްލިމް: 814].\nއަދިވެސް އެބޭފުޅާ – ރަޟިޔަ ﷲ ޢަންހު – ގެ އަރިހުން ވެއެވެ. އެބޭފުޅާ ވިދާޅުވިއެވެ: \"ކޮންމެ ނަމާދެއް އަވަދިވެގެން އޭގެ ފަހަތުގައި ވިއްދައިގެން 'އަލްމުޢައްވިޛާތު' ކިޔެވުމަށް ﷲ ގެ ރަސޫލު ﷺ އަހުރެންނަށް އަމްރުކުރެއްވިއެވެ.\" [ސުނަނު އަބީ ދާވޫދު: 1523، ސުނަނު އައްނަސާއީ: 1336، މުސްނަދު އަޙްމަދު: 17417، އައްތިރްމިޛީ: 2903 ގައެވެ. އިބްނު ޙިއްބާންގެ އައްޞަޙީޙުގެ 2004 ގައި، އަދި އިބްނު ޙަޖަރުގެ ނަތާއިޖުލް އަފްކާރިގެ 2/290 ގައި، އަދި އަލްއަލްބާނީގެ ޞަޙީހު ސުނަނު އަބީ ދާވޫދުގެ 1523 ގައި، އަދި ޝުޢައިބުލް އަރްނާއޫޠުގެ މުސްނަދު އަޙްމަދުގެ ތަޚްރީޖުގެ 634/28 ގައި މި ޞައްޙަ ކުރައްވާފައި ވެއެވެ. އަދި އިބްނު ބާޒުގެ އަލްފަވާއިދު އަލްޢިލްމިއްޔާ 6/335 ގައި ވިދާޅުވިއެވެ: މި ޙަދީޘްއަށް (ރިވާވެގެން އައިސްފައިވުމުގައި) ރަނގަޅު މަގުތައް ވެއެވެ.]\nމި ސޫރަތުގެ ފަޟްލުވަންތަކަމާއި އަދި ޚާއްަޞަވަންތަކަމުގެ ތެރެއިން ހިމެނެއެވެ:\n1- ކޮންމެ ނަމާދެއް އަވަދިވެގެން އޭގެ ފަހަތުގައި ވިއްދައިގެން މި ސޫރަތް ކިޔެވުން މުސްތަޙައްބުވެގެން ވެއެވެ. އެއީ ކުރިން މިނަންގަނެވުނު ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވާ ޙަދީޘްގެ މައްޗަށެވެ.\n2- ތަޥްރާތުގައާއި އަދި ޒަބޫރުގައާއި އަދި އިންޖީލުގައާއި އަދި އަލްފުރްޤާނުގައިވެސް 'އަލްމުޢައްވިޛާތު' ފަދަ ސޫރަތްތަކެއް ބާވައިލެއްވިގެން ނުވެއެވެ. ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: \"ﷲ ގެ ރަސޫލު ﷺ އާ އަހުރެންނާ އެއްފަހަރު ލައިގަތެވެ. ފަހެ އެކަލޭގެފާނު އަހުރެންނަށް ޙަދީޘް ކުރެއްވިއެވެ: އޭ ޢުޤްބަތު ބްނު ޢާމިރުއެވެ. ތަޥްރާތުގައާއި އަދި ޒަބޫރުގައާއި އަދި އިންޖީލުގައާއި އަދި އަލްފުރްޤާނުގައިވެސް ބާވައިލެއްވިގެން ނުވާ ފަދަ ސޫރަތްތަކެއް، ތިމަންކަލޭގެފާނު ތިބާއަށް އުނގަންނައިދެމު ހެއްޔެވެ؟ ތިބާގެ މައްޗަށް ރޭގަނޑެއް އަތުވެއްޖެހިނދު، އެރެޔެއްގައި މި ސޫރަތްތައް ކިޔަވައިގެން ނޫނީ ތިބާ ނުވާށެވެ. އެއީ { قُلْ هُوَ اللَّهُ أَحَدٌ (١) } އަދި { قُلۡ أَعُوذُ بِرَبِّ ٱلۡفَلَقِ (١) } އަދި { قُلْ أَعُوذُ بِرَبِّ النَّاسِ (١) } މިއެވެ.\nޢުޤްބާ ވިދާޅުވިއެވެ: ފަހެ އެއަށްފަހުގައި އަހުރެން އެ ސޫރަތްތައް ކިޔަވައިގެން ވަނިކޮށް ނޫނީ އެންމެ ރެޔެއްވެސް އަހުރެންގެ މައްޗަކަށް ނާދެއެވެ. އަދި އަހުރެންގެ މައްޗަށް ޙައްޤުވެގެންވަނީ އެކަން ދޫކޮށް ނުލުމަށެވެ. އެހެނީ ގައިމު އެކަމަށް އެސޫރަތްތަކަށް އަހުރެންނަށް އަމްރުކުރެއްވީ ﷲ ގެ ރަސޫލު ﷺ އެވެ.\" [މުސްނަދު އަޙްމަދު: 17452 ގައި، އަދި ހައްނާދުގެ އައްޒުހްދުގެ: 2/493 ގައި، އަދި އިބްނު އަބިއް ދުންޔާގެ މަކާރިމުލް އަޚްލާޤުގެ: 20 ގައެވެ. އަލްޙައިޘަމީގެ މަޖްމަޢުއް ޒަވާއިދުގެ: 7/151 ގައި މި ޙަދީޘްގެ ސަނަދުގެ ރިޖާލުން ޘިޤާތު ކުރައްވާ އިތުބާރު ހުރި ކަމުގައި ވިދާޅުވިއެވެ. އަދި އެފަދައިން އައްޝަޥްކާނީގެ ތުޙްފަތުއް ޛަކިރީންގެ 444 ވަނަ ޞަފްޙާގައިވެސް ޛިކްރު ކުރިއެވެ. އަދި އަލްއަލްބާނީގެ ސިލްސިލަތުލް އަޙާދީޘި އައްޞަޙީޙާ މި ޙަދީޘްގެ ސަނަދު ޞައްޙަ ކުރިއެވެ. އަދި ޝުޢައިބުލް އަރްނާއޫޠުގެ މުސްނަދު އަޙްމަދުގެ ތަޚްރީޖުގެ 28/655 ގައި މި ޙަދީޘްގެ ސަނަދު ޙަސަން ކުރިއެވެ.]\n3- ހަވީރުކުރާއިރުގައާއި އަދި ހެނދުނުކުރާހިނދުގައި މީހަކު އަލްމުޢައްވިޛާތު ކިޔައިފިނަމަ، އޭނާއަށް ހުރިހާ ކަމެއް ފުދިގެންވެއެވެ.\nޢަބްދު ﷲ ބްނު ޚުބައިބު – ރަޟިޔަ ﷲ ޢަންހު – ގެ އަރިހުން އައިސްފައިވެއެވެ. އެބޭފުޅާ ވިދާޅުވިއެވެ: ގަދަޔަށް ވާރޭވެހި އަނދިރިކަން ގަދަ ދުވަހެއްގައި އަހަރެމެންނާއިގެން ނަމާދު ކުރުމަށް ﷲ ގެ ރަސޫލު ﷺ ހޯއްދެވުމަށް އަހަރެމެން ނުކުތީމެވެ. ފަހެ ދެން އަހުރެންނަށް އެކަލޭގެފާނާ ލައިގަތެވެ. ފަހެ އެކަލޭގެފާނު ޙަދީޘް ކުރެއްވިއެވެ: ތިބާ ބުނާށެވެ. ފަހެ އަހުރެން އެކައްޗެކޭވެސް ނުބުނަމެވެ. ދެންވެސް އެކަލޭގެފާނު ޙަދީޘް ކުރެއްވިއެވެ: ތިބާ ބުނާށެވެ. ފަހެ އަހުރެން އެކައްޗެކޭވެސް ނުބުނަމެވެ. ދެންވެސް އެކަލޭގެފާނު ޙަދީޘް ކުރެއްވިއެވެ: ތިބާ ބުނާށެވެ. އަހުރެން ބުނީމެވެ: އަހުރެން ބުނަންވީ ކީކޭ ހެއްޔެވެ؟ އެކަލޭގެފާނު ޙަދީޘް ކުރެއްވިއެވެ: ތިބާ ކިޔަވާށެވެ: { قُلْ هُوَ اللَّهُ أَحَدٌ (١) } އަދި 'އަލްމުޢައްވިޛަތައިނި' އެވެ. އެއީ ތިބާ ހަވީރުކުރާއިރުގައާއި އަދި ތިބާ ހެނދުނުކުރާހިނދުގައި ތިން ފަހަރުއެވެ. އޭރުން ހުރިހާ ކަމަކުން ތިބާ ފުދިގެން ވެއެވެ. [ސުނަނު އަބީ ދާވޫދު: 5082، ސުނަނު އައްތިރްމިޛީ: 3575، ސުނަނު އައްނަސާއީ: 5428، އަދި ޢަބްދު ﷲ ބްނު އަޙްމަދު، ޒަވާއިދުލް މުސްނަދުގެ 22664 ގައެވެ. އަލްއިޤްތިރާޙުގެ 128 ވަނަ ޞަފްޙާގައި އިބްނު ދަޤީޤު އަލްޢީދު މި ޙަދީޘް ޞައްޙަ ކުރެއްވިއެވެ. އަދި ނަތާއިޖުލް އަފްކާރިގެ 2/345 ގައި އިބްނު ޙަޖަރުވެސް މި ޙަދީޘް ޞައްޙަ ކުރިއެވެ. އަދި ޞަޙީހު ސުނަނު އަބީ ދާވޫދުގެ 5082 ގައި އަލްއަލްބާނީވެސް މި ޙަދީޘް ޞައްޙަ ކުރިއެވެ. އަދި އަލްއަޛްކާރުގެ 107 ވަނަ ޞަފްޙާގައި އައްނަވަވީ މި ޙަދީޘް ޞައްޙަ ކުރިއެވެ. އަދި އިބްނު ބާޒުގެ މަޖްމޫޢުލް ފަތާވާގެ 26/26 ގައި މި ޙަދީޘް ޙަސަން ކުރެއްވިއެވެ.]\n4- ނަބިއްޔު ﷺ ކަމަކުން ކަންބޮޑުވެ ޝަކުވާ އުފުލާވަރު ކަންކަން ލައިގަތުމުން އެކަލޭގެފާނުގެ އަމިއްލަ ނަފްސަށް އަލްމުޢައްވިޛާތުން ރުޤްޔާ ކުރައްވަތެވެ.\nޢާއިޝަތު – ރަޟިޔަ ﷲ ޢަންހާ – ގެ އަރިހުން ވެއެވެ: ހަމަކަށަވަރުން ﷲ ގެ ރަސޫލު ﷺ ކަމަކުން ޝަކުވާ އުފުލޭވަރު ކަމެއް ޖެހުމުން، އެކަލޭގެފާނުގެ އަމިއްލަ ނަފްސުގެ މައްޗަށް އަލްމުޢައްވިޛާތު ކިޔައި އަދި ފުމެލައްވަތެވެ. އަދި އެކަލޭގެފާނަށް އެކަމުގެ ސަބަބުން ތަދާއި ވޭން ބޮޑުވެ ގަދަވެއްޖެނަމަ، އަހަރެން އެކަލޭގެފާނުގެ މައްޗަށް އަލްމުޢައްވިޛާތު ކިޔަވައި އަދި އެކަލޭގެފާނުގެ އަތްޕުޅުން ބީއްސަވަމެވެ. އެއީ އެއިން ބަރަކާތް ލިބުމަށް އެދިއެވެ.\" [ޞަޙީހު އަލްބުޚާރީ: 5016، އަދި ޞަޙީހު މުސްލިމް: 2192].\n5- ނަބިއްޔު ﷺ އެކަލޭގެފާނުގެ ދާންކޮޅަށް ނިދިކުރެއްވުމަށް އޮށޯންނަވާހިނދު އެކަލޭގެފާނުގެ އަމިއްލަ ނަފްސަށް އަލްމުޢައްވިޛާތުއިން ރައްކާތެރިކަމަށް އެދި ދަންނަވައެވެ.\nޢާއިޝަތު – ރަޟިޔަ ﷲ ޢަންހާ – ގެ އަރިހުން އައިސްފައިވެއެވެ: ހަމަކަށަވަރުން ނަބިއްޔު ﷺ އެކަލޭގެފާނުގެ ދާންކޮޅަށް ދިޔުމުން، ކޮންމެ ރެޔެއްގައި، އެކަލޭގެފާނުގެ ދެއަތްތިލަ ޖަމަޢަކޮށް އެއްކޮށްފައި، ދެން ދެއަތަށް ފުމެލައްވަތެވެ. ފަހެ ދެ އަތުގެ ތެރެއަށް އެކަލޭގެފާނުގެ މި ތިން ސޫރަތް ކިޔަވާ ވިދާޅުވަތެވެ: { قُلْ هُوَ اللَّهُ أَحَدٌ (١) } އަދި { قُلۡ أَعُوذُ بِرَبِّ ٱلۡفَلَقِ (١) } އަދި { قُلْ أَعُوذُ بِرَبِّ النَّاسِ (١) } އެވެ. ދެން އެއަށްފަހުގައި ދެއަތްތިލައިން އެކަލޭގެފާނަށް ކުޅަދާނަވީވަރަކުން އެކަލޭގެފާނުގެ ހަށިކޮޅުގައި ދެއަތް ބީއްސަވަތެވެ. ފަށްޓަވަނީ އެކަލޭގެފާނުގެ ބޯމަތީން އަދި އެކަލޭގެފާނުގެ މޫނުފުޅުން ދެން އެކަލޭގެފާނުގެ ހަށިކޮޅުގެ ބާކީ ބަޔަށެވެ. އެފަދައިން ތިން ފަހަރު ހައްދަވަތެވެ. [ޞަޙީހު އަލްބުޚާރީ: 5017]\n6- ނަބިއްޔު ﷺ އަށް ބާވައިލެއްވުނު ސޫރަތްތަކުގެ ތެރެއިން އަލްފަލަޤްއާއި އައްނާސް ސޫރަތުގެ އާޔަތްތައް ފަދަ އާޔަތްތަކެއް ފެނިފައި ނުވެއެވެ. އެބަހީ ރައްކާތެރިކަމާއި ސަލާމަތްތެރިކަމަށް އެދި ދެންނެވުމުގައި އެފަދަ އާޔަތްތަކެއް ނުވާ ކަމުގައެވެ.\nއެއީ ކުރިން ނަންގަނެވުނު ޢުޤްބަތު ބްނު ޢާމިރު – ރަޟިޔަ ﷲ ޢަންހު – ގެ އަރިހުން އައިސްފައިވާ ޙަދީޘްގައި ވާފަދައިންނެވެ.\n7- ނަބިއްޔު ﷺ އަށް ސިޙްރު ޖެހުމުން، އައްނާސް ސޫރަތާ އެކުގައި އަލްފަލަޤް ސޫރަތް ކިޔަވާ ވިދާޅުވުމަށް އަމްރު ކުރެއްވުނެވެ.\nޒައިދު ބްނު އަރްޤަމު – ރަޟިޔަ ﷲ ޢަންހު – ގެ އަރިހުން ވެއެވެ. އެބޭފުޅާ ވިދާޅުވިއެވެ: \"ޔަހޫދީންގެ މީހަކު ނަބިއްޔު ﷺ އަށް ސިޙްރު ހެދިއެވެ. ފަހެ އެކަމާ ކަންތައް ބޮޑުވެ ޝަކުވާ އުފުލުމުގެ ޙިސާބަށް ދިޔައެވެ. ފަހެ އެހާރުން ޖިބްރީލް – ޢަލައިހިއްސަލާމް – 'އަލްމުޢައްވިޛަތައިނި' އާ ގެން އެކަލޭގެފާނުގެ އަރިހަށް ވަޑައިގެންނެވިއެވެ. އަދި ޖިބްރީލް ވިދާޅުވިއެވެ: ހަމަކަށަވަރުން ޔަހޫދީންގެ މީހަކު ކަލޭގެފާނަށް ސިޙްރު ހަދައިފިއެވެ. އަދި މިވެނި އެވެނި ފުލާނު މީހެއްގެ ވަޅެއްގައި އެ ސިޙްރު އެބަ ވެއެވެ. ފަހެ އެކަލޭގެފާނު ޢަލީ ފޮނުއްވިއެވެ. ފަހެ އެއާއިގެން އެބޭފުޅާ އައެވެ.\nފަހެ އޭގެ ގޮށްތައް މޮހެލައި ނައްޓައިލުމަށް އެކަލޭގެފާނު އެބޭފުޅާއަށް އަމުރު ކުރެއްވިއެވެ. އަދި އާޔަތަކުން އާޔަތަކުން ކިޔަވާ ވިދާޅުވުމަށެވެ. ފަހެ އޭގެ ގޮށްތައް މޮހެލައި ނައްޓުވައިލަމުން އެއަށް (އަލްމުޢައްވިޛަތައިނި އާޔަތަކުން އާޔަތަކުން) ކިޔަވަމުން ދިޔައެވެ. އެހެންގޮސް ނަބިއްޔު ﷺ އަށް ތެދުވެލެއްވެންދެނެވެ. އެ ހީވީ އެކަލޭގެފާނު ބަނދެފައިވާ ވާފަށަކުން ދޫވެގެން ދިޔަހެންނެވެ. ބަނދެވުމަކުން މޮހެލެވުނު ހެންނެވެ.\" [ޢަބްދު ބްނު ޙުމައިދު: 271، އައްޠަޙާވީގެ ޝަރްޙު މުޝްކިލުލް އާޘާރުގެ 5935 ގައި، އަދި އޭގެ ތަޚްރީޖުގެ 5935 ގައި ޝުޢައިބުލް އަރްނާއޫޠު ބުނުއްވިއެވެ: އެޙަދީޘްގެ އިސްނާދުވަނީ މުސްލިމުގެ ޝަރްޠުގެ މައްޗަށެވެ. އަދި އަލްމުޢައްވިޛަތައިނި ޛިކްރު ނުކުރެވި މި ޙަދީޘް ސުނަނު އައްނަސާއީގެ: 4080 ގައި، އަދި މުސްނަދު އަޙްމަދުގެ: 19286 ގައި އައިސްފައިވެއެވެ. ސިލްސިލަތުލް އަޙާދީޘި އައްޞަޙީޙާގެ 2761 ގައި އަލްއަލްބާނީ ޞައްޙަ ކުރިއެވެ. އަދި އައްޞަޙީޙުލް މުސްނަދުގެ 351 ގައި އަލްވާދިޢީވެސް ޞައްޙަ ކުރިއެވެ.]\n[ޖުމްލަ މަޢުލޫމާތު ނެގިފައިވަނީ: އައްޝައިޚް ޢަލަވީ އައްސައްޤާފްގެ އައްދުރަރު އައްސަނިއްޔާގެ ސައިޓުގެ މަޥްސޫޢަތުއް ތަފްސީރުގެ ބައިންނެވެ.]",""],["މ.މ.އ.","","","ވުޟޫކުރުމުގައި އަލް-ޣުއްރާ އަދި އައް-ތަޙްޖީލު އިތުރު ކުރުން\n• ވުޟޫގެ ފަރުޟުތަކަކީ ކޮބައިކަން:\n(1) ނިޔަތްގަތުން: އެބަހީ ވުޟޫކުރުމަށް ޤަޞްދުކުރުމެވެ. އެއީ ހިތުގެ ޢަމަލެކެވެ. ދުލުން ކިޔުން މަޝްރޫޢުވެގެންނެއް ނުވެއެވެ. ދަލީލަކީ ޢުމަރު رضي الله عنه ރިވާކުރެއްވި ޙަދީޘްއެވެ. ރަސޫލު ﷺ ޙަދީޘްކުރެއްވިއެވެ. [ޢަމަލުތައް ވާކަން ކަށަވަރީ ނިޔަތްތަކުގެ މައްޗަށެވެ. ކޮންމެކަމެއް ވަނީ އެކަމަކަށް ނިޔަތްގަތް ގޮތަށެވެ….]\n(2) އެއްފަހަރު މޫނު ދޮވެލުން: ދަލީލަކީ ﷲ ގެ ބަސްފުޅެވެ. فَاغْسِلُوا وُجُوهَكُمْ މާނައީ [ފަހެ ތިޔަބައިމީހުންގެ މޫނުތައް ދޮންނާށެވެ!] ދޮވުމުގެ މާނައަކީ މުޅިމޫނަށް އެކީ ފެން އޮހޮރިގެން ދިއުމެވެ. މޫނުގެ ދިގުމިނަކީ ނިތްކުރިން އިސްތަށިފެޅި ހިސާބުން ފެށިގެން ގޮސް ދަތްދޮޅީގެ ދަށަށެވެ. ފުޅާމިނަކީ އެއް ކަންފަތު ފޫޅުން ފެށިގެން ގޮސް އަނެއް ކަންފަތުގެ ފޫޅަށެވެ.\n(3) ދެއަތް ދެއުޅަނބޮށިކައްޓާއެކު ދޮވުން: ދަލީލަކީ ﷲ ގެ ބަސްފުޅެވެ. وَأَيْدِيَكُمْ إِلَى الْمَرَافِقِ މާނައީ [އަދި ތިޔަބައިމީހުންގެ އަތްތައް ދެއުޅަނބޮށިކައްޓާއެކު ދޮންނާށެވެ!]\n(4) ބޮލުގައި ފެންފުހުން: ދަލީލަކީ ﷲ ގެ ބަސްފުޅެވެ.وَامْسَحُوا بِرُءُوسِكُمْ މާނައީ [އަދި ތިޔަބައިމީހުންގެ ބޯތަކުގައި ފެންފުހޭށެވެ!] އެބަހީ އަތްތިލައިން ނުވަތަ އިނގިލިތަކުގެ ބަނޑުފުށުން ބޮލުގައި އަތް ހިންގާލުމެވެ. އަތް ބޭއްވުމަކުން ފުހުމެކޭ ނުކިޔާނެއެވެ. އަދި މުޅި ބޮލުގައި ފުހުން ލާޒިމެއް ނޫނެވެ. ބޮލުން ބައެއްގައި ފުހެލުުމުން ފުދެއެވެ. ރަސޫލު ﷺ ގެ އަރިހުން މިކަން 3 ގޮތަކަށް އައިސްފައިވެއެވެ. އެއީ:\n(ހ) މުޅިބޮލުގައި ފެންފުހުން: އެކަލޭގެފާނު ﷺ ގެ އިސްތަށިފުޅުގެ ކުރިމަތިން ދެއަަތްތިލަފުޅު ލައްވައިގެން ފުއްކިބައާއި ހަމައަށް ގެންދަވާ އެފެއްޓެވި ހިސާބަށް އަނބުރާ ގެންނެވިއެވެ.\n(ށ) ހަމައެކަނި ފަގުޑީގައި ފުއްސެވުން: ރަސޫލު ﷺ ފަގުޑީގައްޔާއި އަދި ދެޚުއްފުގައި ފެން ފުއްސަވަނިކޮށް ދުށްކަމަށް ޢަމްރު ބްނު އުމައްޔަތު رضي الله عنه ގެ ކިބައިން ރިވާވެގެންވެއެވެ. (ބުޚާރީ، އަޙްމަދު، އިބްނު މާޖާ)\n(ނ) ނިއްކުރީގައްޔާއި ފަގުޑީގައި ފުއްސެވުން: ރަސޫލު ﷺ ވުޟޫ ކުރެއްވިހިނދު، ނިތްކުރީގައްޔާއި، ފަގުޑީގައްޔާއި އަދި ދެ ޚުއްފުގައި ފެން ފުއްސެވިކަމަށް މުޣީރަތު ބްނު ޝުޢުބަތު رضي الله عنه ގެ ކިބައިން ރިވާވެގެންވެއެވެ. (މުސްލިމް)\n(5) ދެފައި ދެ ތަނބިކައްޓާއިއެކު ދޮވުން: ދަލީލަކީ ﷲ ގެ ބަސްފުޅެވެ. وَأَرْجُلَكُمْ إِلَى الْكَعْبَيْنِ މާނައަކީ [އަދި ތިޔަބައިމީހުންގެ ފައިތިލަތައް ދެތަނބިކައްޓާއިއެކު ދޮންނާށެވެ!]\n(6) އިސްވެދިޔަ ފަރުޟުތައް ތަރުތީބުން ކުރުން: އެކަމުގެ ދަލީލަކީ އަލްމާއިދަތު ސޫރަތުގެ 6 ވަނަ އާޔަތުގައި ވުޟޫގެ ފަރުޟުތައް ތަރުތީބުން އައިސްފައިވުމާއި އެކަލޭގެފާނު ﷺ ތަރުތީބުން ކުރައްވާފައިވުމެވެ.\n• ވުޟޫގެ ސުންނަތްތަކަކީ ކޮބައިކަން:\n(1) ފަށައިގަންނަ ހިނދު ބިސްމި ކިއުން: ބިސްމި ކިއުމަށް ވާރިދުވެފައިވާ ޙަދީޘްއަކީ ޟަޢީފް ޙަދީޘްއެއްކަމަކު، ހުރިހާ ރިވާޔަތްތައް ޖަމާކުރުމުން އެރިވާޔަތްތަކަށް ބާރު އިތުރުވެއެވެ.\n(2) ދަތް އުނގުޅުން: ސިވާކު ދަޑި، ބުރުސް ފަދަ ކުރަކި އަދި އަނގަ ސާފުކޮށްދޭ ކޮންމެ އެއްޗަކުންނެވެ. އަބޫ ހުރައިރާ رضي الله عنه ގެ ކިބައިން ރިވާވެގެންވާ ގޮތުގައި، އެކަލޭގެފާނު ﷺ ޙަދީޘްކުރެއްވިއެވެ. [ތިމަންކަލޭގެފާނުގެ އުއްމަތުގެ މީހުންނަށް ބުރައަކަށް ނުވާނަމަ، ވުޟޫކުރާ ކޮންމެ ހިނދަކު ދަތް އުނގުޅުމަށް ތިމަންކަލޭގެފާނު އެމީހުންނަށް އަމުރުކުރެއްވެވީމުހެވެ.] (މާލިކް، ޝާފިޢީ، އަލްބައިހަޤީ، އަލްޙާކިމް)\n(3) ތިންފަހަރު ދެއަތް ދޮވެލުން: ރަސޫލު ﷺ ވުޟޫކުރެއްވިއިރު، އަތްޕުޅު ތިންފަހަރު ދޮވެލެއްވިތަން ފެނިވަޑައިގަތްކަމަށް އައުސް ބްނު އައުސް رضي الله عنه ގެ ކިބައިން ރިވާވެގެންވެއެވެ. (އަޙްމަދު، ނަސާއީ)\n(4) ތިންފަހަރު ކޯ ދޮވެލުން: ލަޤީޠު ބްނު ޞުބްރާ رضي الله عنه ގެ ޙަދީޘްގައިވެއެވެ. ރަސޫލު ﷺ ޙަދީޘްކުރެއްވިއެވެ. [ތިބާ ވުޟޫކުރާހިނދު، ކޮލަށް ފެންލާށެވެ!] (އަބޫދާވޫދު، އަލްބައިހަޤީ)\n(5) ނޭފަތަށް ތިންފަހަރު ފެންލުމާއި އަދި ބޭރަށް ފޮޅާލުން: އަބޫ ހުރައިރާ رضي الله عنه ގެ ޙަދީޘްގައިވެއެވެ. ރަސޫލު ﷺ ޙަދީޘްކުރެއްވިއެވެ. [ތިޔަބައިމީހުންކުރެ މީހަކު ވުޟޫކުރާހިނދު، ފަހެ ނޭފަތަށް ފެންލައިފައި ދެން ފޮޅާލާށެވެ!] (ޝައިޚާން، އަބޫ ދަވޫދު) ނޭފަތަށް ފެންލާނީ ކަނާތުންނެވެ. އަދި ފޮޅާލާނީ ވާތުންނެވެ. ރޯދަވެރިޔާ ނޫންމީހުން އެދެކަމުގައި މުބާލަޣާކުރުން ސުންނަތްވެގެން ވެއެވެ.\n(6) ތުނބުޅި ވިނަވާލުން: ރަސޫލު ﷺ އެކަލޭގެފާނުގެ ތުނބުޅިފުޅު ވިނަވާލައްވާކަމަށް، ޢުޘްމާން رضي الله عنه ގެ ކިބައިން ރިވާވެގެންވެއެވެ. (އިބްނު މާޖާ، ތިރްމިޛީ)\n(7) އިނގިލިތައް ވިނަވާލުން: އިބްނު ޢައްބާސް رضي الله عنهما ގެ ޙަދީޘްގައިވެއެވެ. ނަބިއްޔު ﷺ ޙަދީޘްކުރެއްވިއެވެ. [ތިބާ ވުޟޫކުރާހިނދު، ތިބާގެ ފައިގެ އިނގިލިތަކާއި އަތުގެ އިނގިލިތައް ވިނަވާލާށެވެ!] (އަޙްމަދު، ތިރްމިޛީ، އިބްނު މާޖާ)\n(8) ތިންފަހަރަށް ދޮވުން: ރަސޫލު ﷺ ގެ އަރިހަށް ބަދަވީއަކު އައިސް ވުޟޫކުރުމާއި ބެހޭގޮތުން ސުވާލުދެންނެވިއެވެ. އޭނާއަށް ތިންފަށްކުޅައުމަށް ދެއްކެވިއެވެ. އަދި ޙަދީޘްކުރެއްވިއެވެ. [ވުޟޫއަކީ މިއެވެ. ފަހެ މިއަށްވުރެ އިތުރުކޮށްފިމީހާ ނުބައިކޮށްފިއެވެ. ޙައްދުން ބޭރުވެ އަނިޔާވެރިވެއްޖެއެވެ.] (އަޙްމަދު، ނަސާއީ، އިބްނު މާޖާ)\n(9) އެއްފަހަރު އަދި ދެފަހަރަށް ދޮވުން: ކޮންމެ ގުނަވަނަކަށް އެއްފަހަރު އަދި ދެފަހަރު ފެންލައްވާ ވުޟޫކުރެއްވި ކަމަށް އަޙްމަދު، މުސްލިމް އަދި ތިރްމިޛީ ރިވާކުރެއްވިއެވެ. ގިނަ ރިވާޔަތްތަކުގައިވަނީ އިސްތަށިފުޅުގައި އެއްފަހަރު ފެން ފުއްސެވިކަމަށެވެ.\n(10) ކަނާއަތުކިބަ އިސްކުރުން: އެބަހީ ދެފަޔާއި ދެއަތް ދޮވުމުގައި ވައަތަށްވުރެ ކަނާތް އިސްކުރުމެވެ. ޢާއިޝާ رضي الله عنها ގެ ޙަދީޘްގައިވާ ގޮތުގައި، އެކަލޭގެފާނު ﷺ ފައިވާން ތުރުކުރެއްވުމުގައި، އަދި ފުނާއެޅުއްވުމުގައި، އަދި ޠަހާރަތުގައި، އަދި އެކަލޭގެފާނުގެ ހުރިހާ ކަމެއްގައި ކަނާއަތް އިސްކުރެއްވުމަށް ލޯބިކުރައްވައެވެ. (މުއްތަފަޤުން ޢަލައިހި)\n(11) އަތް އުނގުޅާލުން: އެބަހީ ފެނާއިއެކު ގުނަވަންތަކުގެ މަތީގައި އަތް އުނގުޅާލުމެވެ. ނުވަތަ އޭގެ ފަހުގައެވެ. އެކަލޭގެފާނު ﷺ ގެ އަރިހަށް މުއްދެއްގެ ފެން ގެނެވުމުން، އެއިން ވުޟޫކުރައްވާ، ދެއަތްޕުޅުގައި އުނގުޅެއްވެވިއެވެ. (އިބްނު މާޖާ)\n(12) މުވާލާތުކުރުން: އެބަހީ އެއްގުނަވަނާ އަނެއް ގުނަވަން ގުޅިގެންވާގޮތަށް ދޮވުމެވެ. ވުޟޫކުރުމުގެ ތެރޭގައި ޢާއްމުކޮށް އޭނާ އެކަމުން އެނބުރިއްޖެއޭ ބުނާވަރުގެ ކަމެއް ކުރުމުގެ ސަބަބުން ވުޟޫ މެދުކަނޑާނުލުމެވެ. މިގޮތުގެ މައްޗަށް ސުންނަތުގައި އަދި ޢާއްމުކޮށް ފަހުގެ މުސްލިމުންގެ ޢަމަލުގައި ވިއެވެ.\n(13) ދެކަންފަތުގައި ފުހުން: ދެކަންފަތުގެ ބޭރުފުށުގައި ބޮޑުވައި އިނގިލިން އަދި އެތެރޭގައި ޝަހާދަތް އިނގިލިން ފުހެލުމެވެ. ބޮލުގައި ފެން ފުހުމުގައި އެދެއިނގިލި ނުޖައްސާ އެދެއިނގިލީގައި ހުރި ފެނުން ދެކަންފަތުގައި ފުހުމެވެ. ރަސޫލު ﷺ ވުޟޫކުރެއްވުމުގައި އިސްތަށިފުޅުގައި ފެންފުއްސަވާ، ދެކަންފަތުގެ އެތެރެފުށާއި ބޭރުފުށުގައި ފެން ފުއްސަވާ، ދެ އިނގިލިފުޅު ކަންފަތުގެ ހިނދުރީގެ ތެރެއަށް ލެއްވެވިކަމަށް މިޤްދާދު رضي الله عنه ގެ ކިބައިން ރިވާވެގެންވެއެވެ.\n(14) އަލްޣުއްރު ވައް ތަޙްޖީލް ދިގުކުރުން: އެބަހީ ގުނަވަންތައް ދޮވުމުގައި ތަންކޮޅެއް ބޮޑަށް ދޮވުމެވެ. ޣުއްރަ ދިގުކުރުމަކީ މޫނު ދޮވުމުގައި ބޮލުގެ ފެށުމުން ބަޔަކާއިއެކު (ވާޖިބުވެގެންވާ ވަރަށްވުރެ އިތުރަށް) ދޮވުމެވެ. އަދި ތަޙްޖީލް ދިގުކުރުމަކީ ދެފުންނާބާއި ދެއުޅަނބޮށި ދޮވުމުގައި ތަންކޮޅެއް މައްޗާއިއެކު ދޮވުމެވެ. ރަސޫލު ﷺ ޙަދީޘްކުރައްވާފައިވެއެވެ. [ވުޟޫގެ އަޘަރުތަކުގެ ސަބަބުން މޫނާއި، ދެއަތް އަލިވެގެންވާ ޙާލު ތިމަންކަލޭގެފާނުގެ އުއްމަތުގެ މީހުން މަޙްޝަރުގައި އަންނާނެއެވެ.] (ޝައިޚާން)\n15) ފެނުން އިޤްތިޞާދުކުރުން: ކަނޑުން އަތްގޮއްޓެއް ނެގިކަމުގައިވިނަމަވެހެވެ. އަނަސް رضي الله عنه ގެ ޙަދީޘްގައިވެއެވެ. ރަސޫލު ﷺ ޞާޢަކުން (3 ލީޓަރ) ނުވަތަ ފަސް މުއްދާއި ހަމައިން ނާނޭފުޅު ފިއްލަވައެވެ. އަދި މުއްދަކުން (750 މިލިލީޓަރ) ވުޟޫކުރައްވައެވެ. (މުއްތަފަޤުން ޢަލައިހި)\n(16) ވުޟޫކުރުމަށްފަހު ދުޢާކުރުން: ޢުމަރު رضي الله عنه ގެ ޙަދީޘްގައިވެއެވެ. ރަސޫލު ﷺ ޙަދީޘްކުރެއްވިގޮތުގައި، ވުޟޫކޮށް ފުރިހަމަކުރުމަށްފަހު އެކަލޭގެފާނު ޙަދީޘްކުރެއްވި ދުޢާކޮށްފިނަމަ، ސުވަރުގޭގެ އަށްދޮރުކޮޅު އޭނާއަށް ހުޅުވާލެވެއެވެ. އަދި އޭނާ ބޭނުން ދޮރަކުން ވަދެވޭނެއެވެ. (މުސްލިމް)\n(17) ވުޟޫކުރުމަށްފަހު ދެރަކުޢަތް ނަމާދެއް ކުރުން: ރަސޫލު ﷺ ސުވަރުގޭގައި އެކަލޭގެފާނުގެ ކުރިމަތިފުޅުން ބިލާލް رضي الله عنه ގެ މަރުވަޅީގެ އަޑު އެއްސެވިއެވެ. ބިލާލްގެފާނު ވިދާޅުވިގޮތުގައި ދުވާލުގެ ނުވަތަ ރޭގަނޑުގެ ވަގުތެއްގައިވެސް ޠާހިރުވެއްޖެނަމަ، ނަމާދެއް ކުރައްވަވައެވެ.\n• ވުޟޫކުރުމުގައި އަލް-ޣުއްރާ އަދި އައް-ތަޙްޖީލު އިތުރު ކުރުން\nއަބޫ ހުރައިރާ رضي الله عنه ގެ ޞައްޙަ ޙަދީޘް ބަސްފުޅުން ޘާބިތުވެއެވެ. ވިދާޅުވިއެވެ. ރަސޫލު ﷲ ﷺ ޙަދީޘް ކުރެއްވިއެވެ. \"ހަމަކަށަވަރުން ތިމަން ކަލޭގެފާނުގެ އުއްމަތަށް ގޮވާލެވޭނެއެވެ. ވުޟޫގައި އަލް-ޣުއްރު އާއި މުޙައްޖަލީންގެ އަޘަރު ތަކުގެ އަހުލުވެރީންނަށެވެ. ފަހެ ތިޔަބައިމީހުން ކުރެ ކުޅަދާނަވީ މީހަކު އެމީހެއްގެ ޣުއްރު އިތުރުކޮށް ފަހެ އެގޮތައް ކަން ކުރާށެވެ.\"\n* ބައްލަވާ: އަލް-ބުޚާރީ (136)، މުސްލިމް (246)، މުސްލިމްގެ (247) ގައި ވެސް މިކަމާއި ގުޅޭ ޙަދީޘް ބަސްފުޅެއް ވެއެވެ.\n1. އަލް-ޣުއްރާ: އަޞްލު އެއީ ރީތި އަސްތަކުގެ ނިތްކުރީގައި ނަުވަތަ މޫނުގައި ހުަންނަ އަލި ހުނދު ކަމެކެވެ.\n2. އައް-ތަޙްޖީލު: އަޞްލު އެއީ ރީތި އަސްތަކުގެ އަތް ފައިގައި ނުވަތަ ހަތަރެސް ފައިގައި ހުންނަ އަލި ހުނދު ކަމެކެވެ.\n* ބައްލަވާ: 'ފަތްޙުލް-ބާރީ ލި އިބްނު ޙަޖަރު (1/236)'، 'ލިސާނުލް-ޢަރަބް ލި އިބްނު މަންޡޫރު (5/14).\nއަދި ޙަދީޘް ބަސްފުޅުގެ މާނައަކީ: ހަމަކަށަވަރުން މި އުއްމަތުގެ މީސްތަކުންގެ މޫނުތަކާއި އަދި އަތްތަކާއި އަދި ފައިތައް އެ ގުނަވަން ތަކުގައި ވުޟޫގެ އަޘަރު ހުރި ތަންތަނުގައި ނޫރެއް ވާ ޙާލު ޤިޔާމަތް ދުވަހުން އެބައިމީހުން އަންނާނެ ކަމުގެ ވާހަކައެވެ.\n* ބައްލަވާ: 'ސުބުލުއް-ސަލާމް' (1/139)، 'ޝަރްޙުއް-ޝައިޚް އިބްނު ޢުޘައިމީން ލި ބުލޫޣިލް-މަރާމް' (1/191).\n• އަލް-ޣުއްރާ އާއި އަދި އައް-ތަޙްޖީލުގެ ޙުކުމުގައި، ޢިލްމުވެރީންގެ މެދުގައި މި މައްސަލައާއި މެދު ވަނީ އިޚްތިލާފުތަކެއް އުފެދިފައެވެ. އެއީ ދެ ބުނުމެއްގެ މައްޗަށެވެ.\n1. ފުރަތަމަ ޤަޥްލަކީ: އެއީ މުސްތަޙައްބު ކަމެއްގެ ގޮތުގައި ދެކިލައްވާ ބޭފުޅުންގެ ޤަޥްލެވެ. އެބޭފުޅުން ދެކިލައްވާ ގޮތުގައި މޫނާއި ދެއަތްތިލައާއި ދެފައިގައި ފަރުޟުވެވިގެންވާ ހިސާބަށް ވުރެ ބޮޑަށް ވުޟޫގައި އިތުރުކުރެވިދާނެއެވެ. އެއީ އަތުގައި ނަމަ އުޅަބޮށްޓަށް ވުރެ މައްޗަށެވެ. އަދި ފައިގައި ނަމަ ތަނބިކަށްޓައް ވުރެ މައްޗަށެވެ. މިބޭފުޅުންގެ ދަލީލަކީ އަބޫ ހުރައިރާ رضي الله عنه އެކަލޭގެފާނު ވުޟޫކިރައްވާއިރު ފެން ލުމުގައި އަތުގެ އުޅަބޮށްޓަށް ވުރެ މައްޗަށް (މުލައްދަނޑީގެ ބައެއް) އަދި ފައިގެ ތަނބިކަށްޓައް ވުރެ މައްޗަށް (ކަށިމަތީގެ ބައެއް) އިތުރު ކުރައްވާކަމުގެ ޙަދީޘް ބަސްފުޅެވެ. އެކަލޭގެފާނު ވިދާޅުވިއެވެ. ތިމަންކަލޭގެފާނު ނަބިއްޔާ ﷺ އެފަދައިން ވުޟޫކުރައްވަނިކޮށް ދެކެވަޑައިގަތީމެވެ. ނުވަތަ މިފަދަ ގޮތަކަށް ޙަދީޘްގައި ވާރިދު ވެފައި ވެއެވެ. • (މިއީ އަބޫ ހުރައިރާ رضي الله عنه ގެ އިޖުތިޖާދެއް ކަމަށް ވެއެވެ. އެއީ އެކަލޭގެފާނު މިދަލީލުތަކުގެ މައްޗަށް އިސްތިދުލާލުކުރެއްވުމަށް ފަހުގައި ކަމުގައެވެ. އެއީ ޞަޙީޙު މުސްލިމްގެ ޠަޙާރަތު ފޮތުގެ 250 ވަނަ ޙަދީޘް ބަސްފުޅާއި އެ ޙަދީޘްގެ ޝަރަޙައަށް ދަލީލު ކޮށްދޭ ފާޠިރު ސޫރަތުގެ 33 ވަނަ އާޔަތެވެ. އެހެންކަމުން ޞަޙާބީންގެ ޢަމަލަކީވެސް ޙުއްޖަތެކެވެ.)\n* ބައްލަވާ: ޞަޙީޙު މުސްލިމްގެ (246، 250). ނުޢައިމް ބުން ޢަބްދުﷲ އަލް-މުޖްމިރުގެ ޙަދީޘް ބަސްފުޅެވެ.\nޖުމްހޫރު ޢިލްމުވެރީންތައް ދެކިލައްވަނީ ފަރުޟުވެވިގެންވާ ހިސާބަށް ވުރެ އިތުރުކުރެވޭނެ ކަމަށެވެ. އަދި އެއީ މުސްތަޙައްބުކަމެއް ކަމުގައެވެ. އެއީ މިޙަދީޘް ބަސްފުޅުން އެބޭފުޅުންތައް އިސްތިދުލާލު ކުރައްވައެވެ.\nޙަނަފީން: އެގޮތުން އަލް-ޙަޞްފަކީ އަލް-ޙަނަފީ 'ބާބު ސުަނަނުލް-ވުޟޫއު' ފޮތުގައި ގެންނެވިއެވެ: \"އަދި ވުޟޫގެ އަދަބު ތަކުގެ ތެރެއިން ވެއެވެ.... އަދި ވުޟޫގައި ޣުއްރު އާއި ތަޙްޖީލު އިތުރުކުރުމެވެ.\"\n* ބައްލަވާ: 'އައް-ދުއްރުލް-މުޚްތާރު ވަ ޙާޝިއްޔަތު އިބްނު ޢާބިދީން (1/130)' ޙަންބަލީން: އަދި އިބްނު ޤުދާމާ އަލް-ޙަންބަލީ ވެސް ދެކިލައްވަނީ އެއީ މުސްތަޙައްބު ކަމެއްގެ ގޮތުގައެވެ. އެގޮތުން އެބޭފުޅާގެ 'އަލް-މުޣްނީ (1/78)' ގައި އެވާހަކަ ގެންނަވައި އަބޫ ހުރައިރާ رضي الله عنه ގެ މިޙަދީޘް ބަސްފުޅު ޛިކްރު ކުރައްވާފައި ވެއެވެ.\nޝާފިޢީން: ފަހެ އައް-ނަވަވީ އައް-ޝާފިޢީ ބުނެފައި ވެއެވެ. \"އަދި މި މައްސަލައިގެ ޙުކުމްގައި ވެއެވެ. ފަހެ ވުޟޫގައި އުޅަބޮށްޓާއި ތަނބިކައްޓަށް ވުރެ މައްޗަށް ދޮވުން މުސްތަޙައްބުކަމުގައި އަހަރެމެންގެ އަޞްޙާބުންތައް އިއްތިފާޤުވެއެވެ...\"\nއަލް-މުތަވައްލީ އައް-ޝާފިޢީ ގެންނަވާފައި ވެއެވެ. \"އަލް-ޣުއްރާ އަށް އިތުރު ކުރުމަކީ ސުންނަތެކެވެ. އަދި އެއީ މޫނު ދޮންނަ އިރު ބޮލުގެ ފެށޭ ހިސާބާއި އެކީގައި ފެން ޖެއްސުމެވެ. އަދި އައް-ތަޙްޖީލު އަށް އިތުރު ކުރުމަކީވެސް ސުންނަތެކެވެ. އަދި އެއީ އަތް ދޮންނަ އިރު އުޅަބޮއްޓަށް ވުރެން މައްޗަށް މުލައްދަނޑީގެ ބަޔަކާއި އެކީގައި ފެން ޖެއްސުމެވެ. އަދި ފައި ދޮންނަ އިރު ތަނބިކައްޓަށް ވުރެން މައްޗަށް ކަށިމަތީގެ ބަޔަކާއި އެކީގައި ފެން ޖެއްސުމެވެ.\"\nއަދި އައް-ރާފިޢީ އައް-ޝާފިޢީ ބުނެފައި ވެއެވެ. \"އެކަމުގައި ޢިލްމުވެރީންތަކު ތެރޭގައި ވަނީ އިޚްތިލާފު އުފެދިފައެވެ. ފަހެ އެއްބަޔަކު އަލް-ޣުއްރާ އާއި އައް-ތަޙްޖީލު ވަކިކޮށް ފަރަޤު ކުރެއެވެ. ފަހެ އެބޭފުޅުން ބުނެތެވެ. އަލް-ޣުއްރާ އަށް އިތުރު ކުރުމަކީ މޫނު ދޮންނަ އިރު ބޮލުގެ ފެށޭ ހިސާބާއި އެކީގައި ފެން ޖެއްސުމެވެ. އަދި އެފަދައިން ކަރުގެ ވެސް ފެށޭ ހިސާބެވެ. އަދި އައް-ތަޙްޖީލު އަށް އިތުރު ކުރުމަކީ އުޅަބޮއްޓަށް ވުރެން މައްޗަށް މުލައްދަނޑީގެ ބަޔަކާއި އެކީގައި ފެން ޖެއްސުމެވެ. އަދި ފައި ދޮންނަ އިރު ތަނބިކައްޓަށް ވުރެން މައްޗަށް ކަށިމަތީގެ ބަޔަކާއި އެކީގައި ފެން ޖެއްސުމެވެ. އެހެންކަމުން މީގެ މުހުތާދަކީ އުޅަބޮއްޓަށް ވުރެން މަތީގެ މުލައްދަނޑީގެ ބަޔަކާއި ތަނބިކައްޓަށް ވުރެން މަތީގެ ކަށިމަތީގެ ބަޔެއް ހިމެނުމެވެ...\"\n* ބައްލަވާ: 'އަލް-މަޖްމޫޢު ޝަރްޙުލް-މުހައްޛަބު (1/428)'\nއަދި އަލް-ޚަޠީބު އައް-ޝަރުބީނީ އައް-ޝާފިޢީ ވެސް މިފަދައިން މުސްތަޙައްބުކަމަށް ދެކިލައްވަތެވެ.\n* ބައްލަވާ: 'މުޣްނިލް-މުޙްތާޖު (1/191)'\nއަދި މިޙަދީޘް ބަސްފުޅަށް ރިޢާޔަތްކޮށް މިއީ ޖުމްހޫރު ފިޤްޙު ޢިލްމުވެރީން ދެކިލައްވާ ގޮތެވެ. އެހެނަސް އެބޭފުޅުންގެ މެދުގައި އިތުރު ކުރަންވީ މިންވަރުގެ ޙައްދާއި މެދު އިޚްތިލާފުވެފައި ވެއެވެ.\nއަދި ޖުމްހޫރު މާލިކީން މި މައްސަލާގައި އެހެން މަޛްހަބުތަކުގެ ޤަޥްލާ ޚިލާފުވެލެއްވިއެވެ. ބައްލަވާ: 'ޝަރްޙު މުޚްތަޞަރު ޚަލީލު ލިލް-ޚަރްޝީ (1/140'\n2. ދެވަނަ ޤަޥްލަކީ: އަދި މިއީ އަލް-އިމާމް މާލިކް ގެ ޤަޥްލެވެ. އަދި އަލް-އިމާމް އަޙްމަދު ބުން ޙަންބަލް ގެ އަރިހުން ރިވާޔަތެއްގައި ވެސް ވެއެވެ. އެބޭފުޅުން ދެކިލައްވާ ގޮތުގައި ފަރުޟުވެވިގެންވާ މިންވަރަށް ވުރެ އިތުރުކުރުމެއް ނުވެއެވެ. އެއީ މުސްތަޙައްބު ކަމެއް ވެސް ނޫނެވެ. އަދި މިޤަޥްލުގައި ޝައިޚުލް-އިސްލާމް އިބްނު ތައިމިއްޔާ އަލް-ޙަންބަލީ ވެސް ހިމެނިވަޑައިގަންނަވައެވެ. އަދި އަލް-އިމާމް އިބްނުލް-ޤައްޔިމް އަލް-ޙަންބަލީ އާއި އައް-ޝައިޚް ޢަބްދުއްރަޙުމާނު އައް-ސަޢުދީ އަލް-ޙަންބަލީ ގެ ޤަޥްލަކީވެސް މިއެވެ. އަދި މިއީވެސް ރަނގަޅު ޤަޥްލެކެވެ.\n• އެހެންކަމުން މާލިކީ މަޛްހަބުގައާއި އިމާމް އަޙްމަދު ގެ ރިވާޔަތުގައި މިފަދައިން އިތުރު ކުރުމަކީ މުސްތަޙައްބު ކަމެއްގެ ގޮތުގައި ދެކި ނުލައްވައެވެ.\n* ބައްލަވާ: 'ޝަރްޙު މުޚްތަޞަރު ޚަލީލު ލިލް-ޚަރްޝީ (1/140)'، 'މަވާހިބުލް-ޖަލީލް ލިލް-ޙައްޠާބު (1/262)'، 'އައް-ޛަޚީރާ ލިލް-ޤަރާފީ (1/278)'، 'އަލް-އިންޞާފް ލިލް-މަރްދާވީ (1/127)'.\nއަދި ޢިލްމުވެރީންގެ ތެރެއިން ވަރުގަދަ ބޭކަލުންތައް ވަނީ މި ގޮތް އިޚްތިޔާރުވެސް ކުރައްވާފައެވެ. އެއީ ޝައިޚުލް-އިސްލާމް އިބްނު ތައިމިއްޔާއާއި އެބޭފުޅާގެ ދަރިވަރު އިބްނުލަ-ޤައްޔިމް އާއި އަދި އެނޫންވެސް މިފަދަ ބޭފުޅުންނެވެ. އަދި މި ގޮތް މުޢާޞިރުންގެ (ފަހުގެ) ޢިލްމުވެރީންތައް ވެސް ނަންގަވާފައިވެއެވެ. އޭގެ ތެރޭގައި އައް-ޝައިޚް މުޙައްމަދު ބުން އިބްރާހިމް އާލުއް-ޝައިޚް އަލް-ޙަންބަލީ (އަލް-އިމާމު މުޙައްމަދު ބުން ޢަބްދުލް-ވައްހާބުގެ ކާފަ ދަރިކަލެއްގެ ކާފަ ދަރިކަލެއްގެ ދަރިއެއް) އާއި އައް-ޝައިޚް ޢަބްދުއްރަޙުމާނު އައް-ސަޢްދީ އާއި އައް-ޝައިޚް ބިން ބާޒް އާއި އައް-ޝައިޚް އިބްނު ޢުޘައިމީން އަދި މިނޫންވެސް މިފަދަ ބޭފުޅުންތައް ހިމެނެއެވެ.\n* ބައްލަވާ: އަލް-ބައްސާމް އަލް-ޙަންބަލީ ގެ 'ތަޥްޟީޙުލް-އަޙްކާމް' (1/288). އަދި މުސްތަޙައްބު ނޫން ކަމަށް ދެކިލައްވާ ބޭފުޅުންތައް ގެންނަވާ ދަލީލުތަކުގެ ތެރެއިން 6 ކަމެއް މިފޮތުގައި އެބޭފުޅާ ގެނެސްދެއްވާފައި ވެއެވެ.\nއެގޮތުން އިބްނުލް-ޤައްޔިމް ވިދާޅުވެފައި ވެއެވެ. \"އަދި މިކަމުގައި އެންމެ ޞައްޙަ ގޮތަކީ އެއީ މުސްތަޙައްބުކަމެއް ނޫން ކަމެވެ. އަދި އެއީ މަދީނާގެ ޢިލްމުވެރީންގެ ވެސް ޤަޥްލެވެ. އަދި އަލް-އިމާމު އަޙްމަދު ބުން ޙަންބަލްގެ ދެ ރިވާޔަތަކުން ވެސް މިކަމަށް ބާރު ދެއެވެ. އަދި ޙަދީޘްގެ މާނައަށް ބަލާއިރު އިތުރު ކުރުމަކަށް ދަލީލެއް ނުކުރެވެއެވެ... އަދި ޙަދީޘްގައިވާ 'ފަހެ ތިޔަބައިމީހުން ކުރެ ކުޅަދާނަވީ މީހަކު އެމީހެއްގެ ޣުއްރު ދިގުކޮށް ފަހެ އެގޮތައް ކަން ކުރާށެވެ.' ފަހެ މި ބަސްކޮޅަކީ އަބޫ ހުރައިރާ رضي الله عنه ގެ ބަސްފުޅުން އެކަލޭގެފާނު އިތުރު ކުރައްވާފައި ވާ މުދައްރަޖެކެވެ. އެހެންކަމުން މިއީ ނަބިއްޔާ ﷺ ޙަދީޘް ބަސްފުޅުގައި ހިމެނޭ ބަސްކޮޅެއް ނޫނެވެ... އަދި މުސްނަދު އަލް-އިމާމް އަޙްމަދުގައި މިޙަދީޘް ބަސްފުޅާއި ބެހޭ ގޮތުން ނުޢައިމް ވިދާޅުވިއެވެ. \"މި ބަސްކޮޅު 'ފަހެ ތިޔަބައިމީހުން ކުރެ ކުޅަދާނަވީ މީހަކު އެމީހެއްގެ ޣުއްރު ދިގުކޮށް ފަހެ އެގޮތައް ކަން ކުރާށެވެ.' އެއީ ނަބިއްޔާ ﷺ ނޫނީ އަބޫ ހުރައިރާ رضي الله عنه އަމިއްލަފުޅަށް އިތުރު ކުރެއްވި ބަސްކޮޅެއް ކަމެއް ނުވަތަ ނޫން ކަމެއް އަހަރެންނަކަށް ނޭނގެއެވެ.\"\nއަދި އަހަރެމެންގެ ޝައިޚު (އެބަހީ އިބްނު ތައިމިއްޔާ) ވިދާޅުވެއެވެ. \"މި ލަފްޡެއް (މި ބަސްކޮޅު) އެއީ ނަބިއްޔާ ﷺ ގެ ބަސްފުޅަކަށް ވުމަކީ ނުވާނޭ ކަމެކެވެ. އެހެނީ ފަހެ އަލް-ޣުއްރު އެއީ އަތުގައި ވާނޭ އެއްޗެއް ނޫނެވެ. އެއެއް މޫނުގައި ނޫނީ ނުވާނެއެވެ. އަދި ވުޟޫކުރާއިރު މޫނު ދޮވުމުގައި އިތުރު ކުރެވޭކަށެއް ނޯންނާނެ އެވެ. އެހެނީ އިތުރުކުރަން އުޅެއްޖެ ހިނދު ވަންނާނީ ބޮލުގެ އިމުގެ ތެރެއަށެވެ. ފަހެ އެއަކަށް ވެސް އަލް-ޣުއްރާ އެކޭ ނުކިޔާނެތެވެ.\"\n* ބައްލަވާ: 'ޙާދިލް-އަރްވާޙް' (ޞ 201)، 'ޒާދުލް-މަޢާދު (196-1/197)، 'މަޖްމޫޢުލް-ފަތާވާ' (279-1/280).\n...ފަހެ އެހެން ކަމުން ޙަދީޘްގެ މާނައިގެ މަޤްޞަދަކީ ވުޟޫކުރުމުގެ މާތްކަމާއި އަދި ވުޟޫގެ މަތީގައި ދެމި ހުރުމުގެ މުސްތަޙައްބުކަމަށް ދެވުނު އެންގުމެކެވެ. ނުވަތަ އިރުޝާދެކެވެ. އޭގެ ނަތީޖާ އަކީ ވުޟޫގެ ގުނަވަން ތަކުގައި އާޚިރަތް ދުވަހުން ނޫރެއް ލެއްވުމެވެ. އަދި މިއިން ދޭހަ ކޮށްދެނީ ވުޟޫގެ ޝަރުޢު ކުރެވިފައިވާ މިންވަރަށް ވުރެ އިތުރުކުރުމެއް ނޫނެވެ.\n* ބައްލަވާ: 'ތަޥްޟީޙުލް-އަޙްކާމް' (1/288).\nއަދި ހަމަކަށަވަރުން ރަސޫލު ﷲ ﷺ ގެ ވުޟޫކުރެއްވުމާއި ބެހޭގޮތުން އެއްވެސް ޞަޙަބީއެއްގެ އަރިހުން އަލް-ޣުއްރާ އާއި އައް-ތަޙްޖީލު އިތުރުކުރުމާއި ބެހޭ ގޮތުން ވާރިދުވެފައި އެއް ނުވެއެވެ. އަބޫ ހުރައިރާ رضي الله عنه ގެ ޙަދީޘް ބަސްފުޅު ފިޔަވައެވެ.\n* ބައްލަވާ: އިބްނު ދަޤީޤުލް-ޢީދުގެ 'އިޙްކާމުލް އަޙްކާމު' (ޞ 37)، އިބްނު ޙަޖަރުގެ 'ފަތްޙުލް-ބާރީ' (1/236).\n• (އައް-ޝައިޚު ޞާލިޙުލް-މުނައްޖިދުގެ ފަތުވާ 277556): \"އަދި ޚުލާޞާ ގޮތެއްގައި ދަންނަވަނީ ނަމަ މީހަކު ވުޟޫކުރާނަމަ ސުންނަތް ގޮތަކީ އޭނާގެ އަތް އުޅަބޮށްޓާއި ހަމައަށް ދޮވެ އުޅަބޮއްޓަށް ވުރެ މައްޗަށް (ކޮނޑު ހުޅުން ތިރި އުޅަބޮށި ފެށޭ ހިސާބާއި ޖެހެންދެން) ފެން ޖެއްސުމެވެ. އަދި އޭނާގެ ފައި ތަނބިކައްޓާއި ހަމައަށް ދޮވެ އަދި ކަށިމަތި ފެށޭ ހިސާބާއި ޖެހެން ދެން ފެން ޖެއްސުންމެވެ. އެއީ މިއީ ނަބިއްޔާ ﷺ ސުންނަތުން ޘާބިތު ވެފައިވާ ގޮތް ކަމުގައި ވާތީވެއެވެ.\"\n* އިތުރު މަރާޖިޢުތައް: އައް-ޝައިޚް ޢަބްދުﷲ ބުން ޢަބްދުއް-ރަޙުމާނު އަލް-ޖަބްރީންގެ ޢުމްދަތުލް-އަޙްކާމުގެ ޝަރަޙައިގެ މުޙާޟަރާ، 'ފަތާވާ ނޫރު ޢަލައް-ދަރުބު ލިއިބްނު ބާޒް ބި ޢިނާޔަތިއް-ޝުވައިޢިރު (120-1/121)'، ލިޤާއުލް-ބާބިލް-މަފްތޫޙް ނަމްބަރު (58)،\nމަޞްދަރު; މުންތަދިއްޔާތު އުޛްކުރުﷲ، ޤިސްމު; އަލް-ޙަދީޘުއް-ޝަރީފް ވަ ޢުލޫމިހީ.",""],["މ.މ.އ.","","","ސަމާވީ ދީން ތަކުގައި ރަސޫލުންނާއި ނަބިއްޔުން ފޮނުއްވެވުނު ދީނުގެ އަސާސުތަކާއި އުޞޫލުތަކާއި އަޞްލުތައް ތަފާތެވެ، އިޚްތިލާފު ވެގެންނެއް ނުވެއެވެ.\nއެއީ ﷲ ތަޢާލާ ވަޙީކުރައްވާފައި ވާފަދައިންނެވެ: \"ތިޔަބައިމީހުންނަށްޓަކައި، އެކަލާނގެ ޝަރުޢު ކުރެއްވި ދީނަކީ، އެކަލާނގެ ނޫޙު ގެފާނަށް ވަޞިއްޔަތް ކުރެއްވި ދީނެވެ. އަދި ތިމަންރަސްކަލާނގެ ކަލޭގެފާނަށް ވަޙީ ކުރެއްވި ދީނެވެ. އަދި އިބްރާހީމްގެފާނަށާއި، މޫސާގެފާނަށާއި، ޢީސާގެފާނަށް ވަޞިއްޔަތް ކުރެއްވި ދީނެވެ. (އެ ވަޞިއްޔަތަކީ) ތިޔަބައިމީހުން ދީން ޤާއިމް ކުރާށެވެ! އަދި އޭގައި ތިޔަބައިމީހުން ބައިބައިނުވާހުށިކަމެވެ! ތިޔަބައިމީހުން އެކަމަކަށް ތިޔަގޮވައިލާ ކަންތައް، މުޝްރިކުންގެ މައްޗަށް ބޮޑުކަމަކަށްވިއެވެ. اللَّه، އެކަލާނގެ އިރާދަކުރައްވާ އަޅަކު ޚިޔާރު ކުރައްވަތެވެ. އަދި އެކަލާނގެއަށް ތަޥްބާވެ، ރުޖޫޢަ ވާމީހާއަށް ތެދުމަގު ދައްކަވަތެވެ.\" [އައް ޝޫރާ ސޫރަތް: 13]، އަދި ނަބިއްޔާ ޞައްލަﷲ ޢަލައިހި ވަސައްލަމް ޙަދީޘް ކުރެއްވިއެވެ: \"އަދި ނަބީބެކަލުންނީ، އެއްބަފާ އެކިބަނޑުގެ އަޚުންތަކެކެވެ. އެބައިމީހުންގެ ދީނަކީ އެއްދީނެކެވެ. އަދި އެބައިމީހުންގެ މަންމަމެންތައް ތަފާތެވެ.\" (އެބަހީ: ނަބިއްޔުންގެ ދީނުގެ އަޞްލަކީ އެކައްޗެއް ކަމެވެ. އެއީ އެބައިމީހުންގެ ޝަރީޢަތްތައް ތަފާތުވީ ކަމުގައިވީ ނަމަވެސް މެއެވެ.) [ޞަޙީޙް އަލް ބުޚާރީ: 3443، މުސްނަދު އަޙްމަދު: 9270، އަދި އަލްބާނީ ވެސް މި ޙަދީޘް ޞައްޙަ ކުރެއްވިއެވެ.]\nއެހެންކަމުން ތަފާތުވެ، އިޚުތިލާފުތައް ވަނީ ތަޝްރީޢުތަކުގައާއި އޭގެ ނިޡާމުތަކުގައާއި ފަރުޢީ ކަންތައްތަކުގައެވެ. އަދި އެއީ ވެސް ޙަޤީޤަތުގައި އެޤަޥްމުތަކާއި އަދި އެވެށިތަކާއި އަދި އެޒަމާންތަކާއި އަދި އެމަކާނުތަށް ތަފާތުވުމުން އައިސްފައިވާ ތަފާތުވުން ތަކެކެވެ. ޝަރްޢުގެ އަޞްލާއި އޭގެ އުޞޫލުތައް ތަފާތުވެގެން ނުވެއެވެ. އެންމެހާ ރިސާލަތެއްގެ މައިގަނޑު އަސާސީ ކަމަކީ ﷲ އެއްކައުވަންތަ ކުރުމާއި އެކަލާނގެއަށް އަޅުކަން އަދާކޮށް އަޅުދާސްވުމެވެ.\nއެހެންކަމުން އަޞްލުގައި އިސްލާމް ދީނާއި ސަމާވީ އެހެން ދީންތައް، ޔަހޫދީންނާއި ނަޞާރާއިންގެ މި ދީންތަކުގެ މަޞްދަރުގައި ތަފާތެއްނުވެއެވެ. ބައެއް އަޙުކާމްތަކުގައި ތަފާތުވީ ނަމަވެސް ޢަޤީދާއާއި މަންހަޖުގައި އެއް ގޮތެވެެ. އެކަމަކު އެއީ މޫސާގެފާނައި ޢީސާގެފާނު އެކަލޭގެފާނުންގެ ދީނާއިގެން ވަޑައިގެންނެވި ދީންތައް އޭގެ ޙައްޤު ގޮތުގައި ބާޠިލް އޮޅުވާލުންތައް ގެނެސް ބަދަލުނުވެ އޮތް ހިނދުގައެވެ. މިހާރު މިއޮތް އެދީންތަކަކަކީ އެބައިމީހުން އަމިއްލައަށް ބަދަލު ގެނެސް ގޮތްގޮތް ހަދައި އޮޅުވާލައިފައިވާ ދީންތަކެކެވެ. އިސްލާމްދީން ފިޔަވައެވެ.\nވުމާއިއެކު ސަމާވީ ދީންތަކުގައި އެއްގޮތް ކަންތައްތަކާއި މެދު ދަންނައެވެ. އެއިން ކޮންމެ ދީނަކަށްމެ ﷲ ގެ ޙަޟްރަތުން ރަސޫލުންނާއި ނަބިއްޔުން ފޮނުއްވުނެވެ. ބަނޫ އިސްރާއީލްގެ މައްޗަށް މޫސާގެފާނައި ހާރޫން ގެފާނު ފޮނުއްވުނެވެ. މިނޫންވެސް ނަބިއްޔުންނެވެ. އަދި އެބޭކަލުންނަށް އީމާންވެ ތަބަޢަވި އަޞްޙާބުންނާއި ދެކޮޅުވެރިވެ ކާފަރުވި ދުޝްމަނުން ވިއެވެ. އަދި އުޑުން ވަޙީ ބާވައިލެއްވުނެވެ. އަދި ފޮތް ބާވައިލެއްވުނެވެ. އެއީ ﷲ ގެ ކަލާމްފުޅު އެކަލާނގެ ބަސްފުޅެވެ. ޔަހޫދީންގެ މައްޗަށް ތަޥްރާތު ބާވައިލެއްވުނެވެ. އަދި އެބައިމީހުންނަށް ފޮނުއްވެވުނު ރަސޫލު ބޭކަލުންގެ އަރިހުން އެތަކެއް މުޢުޖިޒާތްތަކެއް ފެނިގެން ދިޔައެވެ. އެއީ މާތް ﷲ ޢިބްރަތަށްޓަކައި ދެއްކެވި މުޢުޖިޒާތްތަކާއި ޢަޖާއިބު ކުރުވަނިވި ކަންތައް ތަކެވެ. ހަމަ މިފަދައިން، ޢީސާގެފާނު ރަސޫލުކަމައިގެން ފޮނުއްވުނެވެ. އެއީ ނަޞާރާއިންނެވެ. އެކަލޭގެފާނު ފޮނުއްވެވުނު ޤަޥްމުގެ މީސްތަކުންގެ ތެރޭގައި ވެސް އީމާންވެ ތަބަޢަވި އަޞްޙާބުންނާއި ދެކޮޅުވެރިވެ ކާފަރުވި ދުޝްމަނުން ވިއެވެ. ތަބަޢަވީ ބަޔަކީ ޙަވާރިއްޔަ ބޭކަލުންނެވެ. އަދި އުޑުން ވަޙީ އައިސް އެބައިމީހުންގެ މައްޗަށް އިންޖީލު ބާވައިލެއްވުނެވެ. އަދި ހަމަ އެބައިމީހުންނަށްވެސް މާތް ﷲ ކުޅަދުންވަންތަކަމުން ތަފާތު މުޢުޖިޒާތްތަކާއި ޢަޖާއިބު ކުރުވަނިވި ކަންތައްތަކެއް ދެއްކެވިއެވެ. އެއީ ޢަރަބީންގެ ތެރެއިން މިއުއްމަތުގެ މާތް ނަބިއްޔު މުޙައްމަދު ﷺ އެންމެ ފަހު ރަސޫލެއްގެ ގޮތުގައި ފޮނުއްވެވުނު ބީދައިންނެވެ. އެކަލޭގެފާނަށް ވެސް ތަބަޢަވެ އީމާންވި ޞަޙާބީން ވިއެވެ. އަދި ދެކޮޅުވެރިވެ ކާފަރުވި ދުޝްމަނުން ވިއެވެ. އަދި އަހަރެމެންގެ މާތް ނަބިއްޔޔ މުޙައްމަދު ﷺ އަށްވެސް އުޑުން ވަޙީ ބާވައިލެއްވުނެވެ. އަދި އަހަރެމެންގެ ފޮތް ޤުރުއާން ބާވައިލެއްވުނެވެ. އެއީ އެކަލާނގެ ކަލާމްފުޅު ބަސްފުޅެވެ. އަދި އެކަލާނގެ ކުޅަދުންވަންތަކަމުން މުސްލިމުންނަށް މުޢުޖިޒާތްތަށް ފެނިގެން ދިޔައެވެ. ޤިޔާމަތާއި ހަމައަށް ބަދަލުވުމެއް ނެތި އޮންނާނެ ފޮތް ކަމުގައިވާ ޤުރުއާނަކީވެސް އޭގެ އެންމެ ވަރުގަދަ ހެއްކެވެ. އަދި އިސްލާމް ދީން ފުރިހަމަ ވެގެން ދިޔައެވެ.\nމީގެ އިތުރުންވެސް ސަމާވީ ދީން ތަކުގައި އަންގަވާފައިވާ ހެޔޮ ޢަމަލުތަކާއި އަޅުކަންތަކާއި ނަހީ ކޮށްފައިވާ ގޯސްކަންތަކުގައި އެއްގޮތް ކަންތައްތަކެއް ވެއެވެ. މިޘާލަކަށް ކުރީގެ އުއްމަތްތަކަށް ރޯދަ ފަރުޟުވެވިގެންވާ ކަމުގައި ވެއެވެ. ﷲ ތަޢާލާ ވަޙީކުރައްވާފައިވާ ފަދައިންނެވެ: \"އޭ އީމާން ވެއްޖެ މީސްތަކުންނޭވެ! ތިޔަބައިމީހުންގެ ކުރީގެ މީހުންގެ މައްޗަށް ފަރުޟު ކުރެއްވި ފަދައިން ތިޔަބައިމީހުންގެ މައްޗަށްވެސް ރޯދަ ފަރުޟު ކުރައްވައިފިއެވެ. (އެއީ) ތިޔަބައިމީހުން ތަޤުވާވެރި ވުމަށްޓަކައެވެ.\"\nމިނޫނަސް ނަމާދައި ޒަކާތާއި ޙައްޖު އަޅުކަން ފަދަ އަޅުކަމުގެ ކަންތައްތައް ވިއެވެ. އެހެނަސް ކުރެވޭ ގޮތާއި އޭގެ ޝަރުޠުތަކާއި ރުކުންތައް ތަފާތު ވެގެންވާ ކަމުގައި ވެއެވެ. މިޘާލަކަށް މޫސާގެފާނު ޒަމާނުގައި ޠާހިރު ކަންމަތީގައިވާ ފޭރާމެއް ނުވަތަ އެއްޗެއް ނަޖިސް ވެއްޖެ ޙާލަތުގައި އެ ނަޖިސްވި ހިސާބުން ބުރިކޮށްލުމަށް ނުވަތަ ވަކި ކޮށްލުމަށް ޙުކުމުގައިވާ ކަމުގައި ބުނެވެއެވެ. ހަމައެފަދައިން އޭރުގެއި ކުރެވުނު އަޅުކަން ކަމުގެ ޙަރަކާތްތަކާއި ވަޤުތުތަކާއި ޢަދަދުތަކާއި ގޮތްތައް ތަފާތު ކަމުގައި ވެއެވެ. އެހެނަސް އަޞްލަކީ އެކައްޗެކެވެ. ﷲ އެއްކައުވަންތަ ކުރުމެވެ. އަދި އެކަލާނގެއަށް އަޅުކަން ޚާލިޞްކުރުމެވެ. އެކަލާނގެ ވަޙީ ކުރެއްވިއެވެ: \"ކަލޭގެފާނު ވިދާޅުވާށެވެ! އޭ ފޮތުގެ އަހްލުވެރިންނޭވެ! އަހުރެމެންގެ މެދުގައްޔާއި ތިޔަބައިމީހުންގެ މެދުގައި، ހަމަހަމަވެ، އެއްގޮތްވެގެންވާ ކަލިމައަކަށް އަންނާށެވެ! (އެއީ) اللَّه އަށް މެނުވީ، އަހުރެމެން އަޅުކަން ނުކުޅައުމެވެ. އަދި، އެކަލާނގެޔާ އެއްވެސް އެއްޗެއް އަހުރެމެން ޝަރީކު ނުކުޅައުމެވެ. އަދި، އަހުރެމެންގެ އެއްބަޔަކު އަނެއްބަޔަކީ اللَّه ފިޔަވައި ކަލާނގެތަކެއް ކަމުގައި ނުހެދުމެވެ. ފަހެ، އެއުރެން (އެކަމާ) ދެކޮޅުހަދައި، ފުރަގަސްދީފިނަމަ، (އެއުރެންނަށް) ތިޔަބައިމީހުން ބުނާށެވެ! ހަމަކަށަވަރުން، ތިމަންމެންނީ މުސްލިމުން ކަމުގައި ތިޔަބައިމީހުން ހެކިވާށެވެ!\"\nއަދި އަދަބު އަޚުލާޤާއި ސުލޫކީ މިންގަނޑު ތައް ވެސް އެއްގޮތް ވެފައިވެއެވެ. އެހެނީ ދޮގު ހެދުމާއި ޣީބަ ބުނުމާއި ވައްކަމާއި ފޭރުމާއި ރާބުއިމާއި މީސްތަކުންގެ ޙައްޤު ތަކުން ކުރެ މުދަލާއި ލެޔާއި އެފަދަ ޙައްޤުތަކަށް ނަހަމަ ގޮތުގައި އަރައިގަތުމާއި ފިތުނަ ފަސާދަ އުފައްދާ މީސްތަކުން މަރައި އަނިޔާވެރިވެ ގެއްލުންދިނުމާއި ޒިނޭ އާއި ފާޙިޝް ޢަމަލުތައް މިފަދަ މިނޫންވެސް ނުބައި ކަންތައްތައް އެ ދީން ތަކުގައި ވެސް ޙަރާމް ކޮށް ނަހީކުރައްވާފައި ވެއެވެ. އެކަލާނގެ ވަޙީ ކުރައްވާފައިވާ ވެއެވެ: \"އެކަމަށްޓަކައި އިސްރާއީލުގެ ދަރިންގެ މައްޗަށް، ތިމަންރަސްކަލާނގެ ކަނޑައެޅުއްވީމެވެ. ނަފްސެއް މަރައިގެން، ނުވަތަ ބިމުގައި ފަސާދަ އެއް އުފައްދައިގެން ނޫންގޮތަކަށް، ނަފްސެއް މަރައިފި މީހަކު، އެންމެހާ މީސްތަކުން މެރިފަދައެވެ. އަދި އެ ނަފްސު ދިރުވައިފި މީހާ (އެބަހީ: ނުމަރައި ދުނިޔޭގައި ބަހައްޓައިފިމީހާ) އެންމެހާ މީސްތަކުން ދިރުވިފަދައެވެ. ހަމަކަށަވަރުން، ބަޔާން ވެގެންވާ ހެކިތަކާއިގެން، ތިމަންރަސްކަލާނގެ ރަސޫލުން އެއުރެންގެ ގާތަށް ވަޑައިގަތެވެ. ދެން އެއަށްފަހު، އެއުރެންގެ ތެރެއިން ގިނަމީހުންނީ ބިމުގައި އިސްރާފުކޮށް އުޅޭ މީހުންކަން ކަށަވަރެވެ. (އެބަހީ: މީހުން މެރުމާއި، ކާފަރު ކަމުގައި ހައްދުފަހަނަޅައި ގޮސްފައިވާ މީހުންކަން ކަށަވަރެވެ.\"\nއަދި ތެދު ބުނުމާއި އަމާނާތްތެރި ވުމާއި ޢަދްލު އިންޞާފު ޤާއިމު ކުރުމާއި މީސްތަކުންގެ ޙައްޤުތަކަށް ރައްކާތެރި ވުމާއި ޢަހުދަށް ވަފާތެރި ވުމާއި ޞަދަޤާތް ދިނުމާއި އަވަށްޓެރިންނަށް ހެޔޮކޮށް ހިތުމާއި މިނޫންވެސް ރަނގަޅު އެންމެހާ ކަންތައްތައް އެ ދީން ތަކުގައި ވެސް އެއީ ބާރުއަޅުއްވާފައިވާ ހުއްދަކަންކަމެވެ.\nއަދި މުޢާމަލާތުތަކުގެ ތެރޭގައި ކައިވެންޏާއި ވަރިއާއި އޭގެ އަޙްކާމުތަކާއި ވިޔަފާރިއާއި މިނެ ކިރުމާއި ގަނެ ވިއްކުމާއި އޭގެ އަޙްކާމުތަށް ވެސް، އޭގެ އުޞޫލުތަކުގައި އެއްގޮތް ވެފައި އޭގެ ފުރޫޢުތަކުގައި ތަފާތުތަކެއްވާ ކަމުގައި ވެއެވެ.\nކަން މިހެން އޮތްއިރު، ސާމާވީ ދީންތަކުގެ ތެރޭއިން އިސްލާމްދީން ފިޔަވައި އެހެން ދީންތައް ވަނީ ޔަހޫދީންނާއި ނަޞާރާއިން އެބައިމީހުންގެ އަތްތަކުން އެ ދީންތަކުގެ އަޞްލުތަކާއި ފަރުޢުތައް އޮޅުވާލައި ބަދަލު ގެނެސްފައެވެ. އެހެންކަމުން މިހާރު އެ އޮތް ދީން ތަކަކީ ކަނޑައެޅިގެން ބާޠިލު ދީންތަކެކެވެ. އެއީ މޫސާގެފާނާއި ޢީސާގެފާނު އެދީންތަކާއިގެން ފޮނުއްވެވުނު ޙައްޤު ދީންތަކެއް ނޫނެވެ. އަދި ކިއެއްހެއްޔެވެ. މިހާރު މިއޮތް ޔަހޫދީ ދީނާއި ނަޞްރާ ދީނާއި ދެދީން، އިސްލާމްދީނާއި އަޅައި ވެސް ނުކިޔޭނެއެވެ. އިސްލާމްދީން ވަނީ އެ ތަޝްރީޢުތައް ނަސްޚުކޮށް އެއޮޅުވައިލެވިފައިވާ ދީންތައް ބާޠިލް ވެއްޖެކަމަށް ބަޔާން ކޮށްފައެވެ. އަދި ﷲ ތަޢާލާ އިސްލާމްދީން ނޫން ދީނެއް ޤަބޫލު ނުކުރައްވާނެ ކަމުގައި އަންގާފައިވެއެވެ.\nއެހެންކަމުން މީހާރު އެބައިމީހުންގެ އެ ބާޠިލު ދީންތަކާއި އަހަރެމެންގެ މި މަތިވެރި ދީނާއި އެއްގޮތްވާ އެއްކަމެއްވެސް ޙަޤީޤަތުގައި ނެތްކަން ހަމަ ކަށަވަރެވެ.\nއެކަލާނގެ ވަޙީ ކުރެއްވިއެވެ: \"މިއަދު ތިމަން އިލާހު، ތިޔަބައިމީހުންގެ ދީން ތިޔަބައިމީހުންނަށް ފުރިހަމަ ކޮށްދެއްވާފީމެވެ. އަދި ތިމަން އިލާހުގެ ނިއުމަތް، ތިޔަބައިމީހުންގެ މައްޗަށް ފުރިހަމަ ކޮށްދެއްވާފީމެވެ. އަދި އިސްލާމް ދީން ތިޔަބައިމީހުންނަށް ދީނެއްކަމުގައި، ތިމަން އިލާހު ރުހިވޮޑިގެންފީމެވެ.\" [މާއިދާ: 3]\n\"ހަމަކަށަވަރުން ﷲގެ ހަޒްރަތުގައި، ދީނަކީ، އިސްލާމް ދީނެވެ. އަދި ފޮތް ލިބުނުމީހުން އެބައިމީހުންނަށް (ހައްގު ގޮތް) އެނގުމަށް ފަހުގައި މެނުވީ، އެބައިމީހުން ޚިލާފު ވެއެއް ނުގަނެތެވެ. (އެއީ) އެބައިމީހުންގެ މެދުގައިވާ ހަސަދަވެރިކަމުގެ ގޮތުންނެވެ. ﷲގެ އާޔަތްތަކަށް ކާފިރުވާ މީހުން (ދަންނާށެވެ!) ފަހެ ހަމަކަށަވަރުން ﷲ އީ، ހިސާބު ބެއްލެވުން އަވަސްވެވޮޑިގެންވާ އިލާހެވެ.\" [އާލު ޢިމްރާން 19]",""],["މ.މ.އ.","","","ޤަބުރުތަކުގެ ބައެއް މައްސަލަތަކާއި ޙުކުމްތައް\nޤަބުރުގައި މަހާނަގާ ބެހެއްޓުމާ މެދުގައި ދަންނައެވެ.\nއައްޝައިޚް އިބްނު ޢުޘައިމީންއާ އެބޭފުޅާގެ ފަތާވާ ނޫރު ޢަލައްދަރްބުގައި ސުވާލުކުރެވުނެވެ. ބައެއް މީހުން މީހާ ވަޅުލުމަށް ފަހު ބޯކޮޅުގައި އަދި ފައިކޮޅުގައި ހިލައެއް ނުވަތަ ގަލެއް ބަހައްޓާ މައްސަލައާއި މެދުގައިއެވެ. ޝައިޚު ޖަވާބުގައި ދެންނެވިއެވެ. އެކަމަކީ ޢަލާމާތެއްގެ ގޮތުގައި ކުރެވޭ ކަމެއް ކަމުގައި ވާނަމަ މައްސަލައެއް ނެތެވެ. މިޘާލަކަށް އެތާގައި ޤަބުރެއް ވާކަމަާއި އޭނާ އެޤަބުރަށް ޒިޔާރަތް ކުރާ ހިނދު އެޤަބުރު ދެނެގަތުމަށްޓަކައި ބެހެއްޓޭ ޢަލާމާތެއްގެ ގޮތުގައެވެ. އައްޝައިޚް އިބްނު ބާޒްއާވެސް މި ސުވާލު ކުރެއްވުމުން ދެއްވާފައި ވަނީ މިފަދަ ޖަވާބެކެވެ. އެކަމުގައި އެ ނިޔަތުގައި ކޮށްފި ނަމަ މައްސަލައެއް ނެތް ކަމުގައެވެ. އެހެނަސް އެއީ މުއްދަތަކަށެވެ.\nމާނައަކީ އޭނާ އެޤަބުރު ދެނެގަނެފިނަމަ އެހެން ހެދުމެއް ނުވެއެެވެ. އަދި އެހިލަ ނުވަތަ ގާތައް އިތުރުކޮށް ގޮތްގޮތް ހަދާ ޒީނަތްތެރި ކުރުމެއްވެސް ނުވެއެވެ. އަދި މިތާގައި ދެޝައިޚުންވެސް ވާހަކަފުޅު ދެއްކެވީ ހިލައެއް ނުވަތަ ގަލެއްގެ ވަހަކައެވެ. ބޮޑެތި ބިނާތަކާއި މަހާނަ ގަލެއް ރާނާ ވާހަކައެއް ނޫނެވެ. އަދި މިނޫނަސް ޝައިޚު އިބްނު ބާޒް ވިދާޅުވެފައިވަނީ އެއީ ހިލައެއް ވިޔަސް، ގަލެއް ވިޔަސް، ކަށްޓެއް ވިޔަސް، ދަގަނޑު ކޮޅެއް ވިޔަސް، ކޮންމެސް އެއްޗަކުން ޢަލާމާތެއްގެ ގޮތުގައި ފާހަގަ ކުރުމަކުން މައްސަލައެއް ނެތެވެ. އެހެނީ ނަބިއްޔު ﷺ، ޢުޘްމާނު ބުން މަޡްޢޫން ރަޟިޔަﷲ ޢަންހުގެ ޤަބުރު ޢަލާމާތަކުން ފާހަގަކުރެއްވިއެވެ. އަދި ޢިލްމުވެރީންގެ އަރިހުން އެކަމަށް ނައްޞުތައް އައިސްފައިވެއެވެ. އެކަމަކު މިކަމުގައި ޙައްދު ފަހަނައެޅުމެއް ނުވެއެވެ. އެ ޤަބުރު ފާހަގަ ކުރަން ނަން ލިޔެ ޤަބީލާ ނަން ލިޔެ ނުވަތަ ތައްގަނޑެއް ޖަހައި ހެދުމެއް ނުވެއެވެ. ނަބިއްޔު ﷺ ވަނީ އެފަދަ ކަންކަމުން ނަހީކުރައްވާފައެވެ.\nފަހެ އެހެންކަމުން މާލިކީންނާއި އަދި ޝާފިޢީންނާއި އަދި ޙަންބަލީން ދެކިލައްވަނީ މުޠުލަޤުކޮށް ޤަބްރެއްގައި ލިޔުމަކީ ހުއްދަނޫން މަކްރޫހަ ކަމެއް ކަމުގައެވެ. އެއީ ޖާބިރު ރަޟިޔަ ﷲ ޢަންހުގެ ޙަދީޘްއަށެވެ: \"ޤަބްރުގައި އުވަ ޖަހައި، އަދި އޭގެ މައްޗަށް އިށީނނާނެހެން ރޭނުމާއި އަދި އޭގެ މައްޗަށް ބިނާތައް އެޅުމާއި އަދި އޭގެ މައްޗަށް ލިޔެހެދުން ނަބިއްޔު ﷺ ނަހީ ކުރެއްވިއެވެ.\"\nފަހެ ޖާބިރު ރަޟިޔަﷲ ޢަންހު ރިވާކުރައްވާފައިވާ މިއީ ޘާބިތުވެގެންވާ ޙަދީޘް ބަސްފުޅެކެވެ. ޤަބުރު ވަށާ ފާރު ރޭނުމާއި، އިށީނދެގެން ތިބޭނެ ތަނެއްހެން އެތަން ހެދުމާއި، އެޤަބުރު މަތީ ބިނާހެދުން އެކަލޭގެފާނު ނަހީކުރެއްވިއެވެ. މިބަސްފުޅު އިމާމް މުސްލިމު އެބޭފުޅާގެ ޞަޙީޙުގައި ގެނެސްދެއްވާފައި ވެއެވެ. އަދި އިމާމް އައްތިރްމިޒީ އާއި އިމާމް އައްނަސާއީ ޞައްޙަ އިސްނާދަކުން އިތުރު ކުރެއްވިއެވެ. \"އަދި އެޤަބުރު ތަކުގައި ލިޔުންވެސް މެއެވެ.\"\nއެއްވެސް ޙާލެއްގައި ޤަބުރު ދެކޮޅުގައި ބަހައްޓަން ވަކިން ތައްޔާރު ކޮށް ހަދާފައިވާ މަހާނަގަލެއްގެ ވާހަކައެއް ޝައިޚުން ދައްކާފައި ނުވެއެވެ. އަދި ކިއެއް ހެއްޔެވެ. ޝައިޚް އިބްނު ޢުޘައިމީން ވިދާޅުވާ ގޮތުގައި އެގަލުގައި ލިޔެ ނަންޖަހައި އެގޮތަށް ފާހަގަ ކޮށްގެން ނުވާނެ ކަމަށެވެ. އެއީ އެކަން ފަހުން ބޮޑުވެ ޝައިޠާނާ އެޢަމަލު ޒީނަތްތެރިކޮށް ނުބައި ޢަމަލަކަށް ބަދަލުވެ އެންމެފަހުން ޝިރްކުގެ ތެރެއަށް ވެއްޓިދާނެތީއެވެ. މިއީ ޛަރީޢާތައް ބަންދު ކުރަން ފިޤްހީ ގޮތުން ނެރޭ ސައްދުއް ޛަރާއިޢުގެ ޤަވާޢިދުގެ ދަށުންނެވެ.\nއަދި އައްޝައިޚް ޞާލިޙު އަލްފަޥްޒާން އެބޭފުޅާގެ ފަތާވާ ދުރޫސުލް ޢިލްމިއްޔާ ވައްލިޤާއާތުލް މަފްތޫޙާގައި މި މައްސަލައާއި ބެހޭގޮތުން ސުވާލު ކުރެވުމުން ޖަވާބު ދެއްވީ، އެއީ އޭނާ އެޤަބުރަށް ޒިޔާރަތް ކުރުމަށް އޭނާ އަމިއްލަ ނަފްސަށް އިނގޭނެ ފަދައިން ޖަހާ ޢަލާމާތެއް ކަމުގައެވެ.\nކޮންމެއަކަސް އައްޝައިޚް އިބްނު ބާޒް ވިދާޅުވެފައިވާ ފަދައިން އަޞްލަކީ ޤަބްރުގައި އެއްވެސް އެއްޗެއް ނުބެހެއްޓުމެވެ. އަދި އެއްވެސް އެއްޗެއް އިންދުމެއްވެސް، ވަކީން ފާހަގަވާނެހެން ކަމެއް ކުރުމެށްވެސް ނުވެއެވެ. އަދި ކިއެއް ހެއްޔެވެ. އިހުގައި ބަޤީޢު ޤަބުރުސްތާނުގައިވީ ޞަޙާބީންނާއި ޞާލިޙުންގެ ޤަބުރުގައި ވެސް މިފަދަ އެއްވެސް ކަމެއް ކޮށްފައިވާ އަޘަރެއް ނުވަތަ އެފަދަ ކަމެއް ކުރެއްވި ކަމަށް ދަލީލެއްވެސް ނެތެވެ. އަދި ޤަބްރުގައި ބިނާ ހަދައި ޤުއްބު އަޅައި ހެދުމަކީ ސުންނަތުން އެނގެން އޮތް ކަނޑައެޅިގެންވާ ޙަރާމްކަމެކެވެ. އެއީ ބޮޑުވެގެންވާ ބިދުޢައެކެވެ. ޤަބްރުސްތާނުގައި އޮންނަ އަޞްލަކީ އެތަނަށް ޒިޔާރަތް ކޮށް މައްޔިތާގެ މައްޗަށް ހެޔޮދުޢާ ކޮށް މަރު ހަނދާން ކުރުން އެކަންޏެވެ. އެނޫން ކަމެއްގެ ވާހަކައެއް ޘާބިތު ވެފައެއް ނެތެވެ.\nއަދި ޚާއްޞަ ގޮތެއްގައި ރީތި ގަލެއް ވަކިން ޚާއްޞަކޮށް ހަދައި އެޤަބުރު ރީތިކޮށް މަތިވެރި ކުރުމަށް މަހާނަގަ ބެހެއްޓުމަކީ ބޮޑުވެގެންވާ ބާޠިލް ޙަރާމް ކަމެކެވެ. އައްޝައިޚް ޞާލިޙު އަލް މުނައްޖިދު އެބޭފުޅާގެ ޢިލްމީ ސިލްސިލާ ދަރުސް: مسألة من الدرس الثاني من أحكام دفن الميت - من سلسلة منتقى المسائل الفقهية من منهج السالكين من شرح منهج السالكين للشيخ عبد الرحمن بن سعدي رحمه الله تعالى شرح الشيخ محمد صالح المنجد حفظه الله ގައި\nއައްޝަޥްކާނީގެ ޤަޥްލު ޒިކުރުކުރައްވިއެވެ. އެއީ އައްޝައުކާނީގެ އައްދިރާރީ އަލް މުޟިއްޔާ ފޮތުންނެވެ. އެއީ މިފަދައިން ބިނާ ބަހައްޓައި ރީތި މަހާނަ ގާތައް ބަހައްޓައި ޤަބުރު ރީތިކުރުމަކީ ކަނޑައެޅިގެން ބާޠިލް ކަމެއް ކަމުގައިއެވެ.\nދެން ފަހެ މަޤްބަރާގައި ގަސް އިންދުމާއި ބެހޭގޮތުން ދަންނައެވެ.\nއަދި މަޤްބަރާތަކުަގައި ގަސް އިންދުމާއި މެދު ދަންނައެވެ. ފަހެ އެކަން އެކުރެވޭ މަޤްޞަދަކީ އެތަން ރީތިކޮށް ޒީނަތްތެރިކުރުމަށް ކަމުގައި ވާނަމަ، ފަހެ އެކަން އެމަޤްބަރާއަށް ޒިޔާރަތް ކުރުމަށް އެންގެވިފައިވާ ކަމުގެ ޝަރުޢާ ނުވަތަ އަޞްލާ ޚިލާފު އެބަވެއެވެ. އެހެނީ ރަސޫލު ﷲ ﷺ ޙަދީޘް ކުރައްވާފައިވަނީ މިފަދައިންނެވެ. \"ތިޔަބައިމީހުން ޤަބްރުތަކަށް ޒިޔާރަތް ކުރާށެވެ. ފަހެ ހަމަކަށަވަރުން އެކަމުގައި މަރު ހަނދުމަކުރުން ވެއެވެ.\" ރިވާކުރެއްވި މުސްލިމްއެވެ.\nއައްޝައިޚް އިބްނު ޢުޘައިމީން ފަތާވާ ނޫރު ޢަލައްދަރްބުގައި ވިދާޅުވެފައިވެއެވެ. މަޤްބަރާތަކަަކީ މަރުވެފައިވާ މީހުން ވަޅުލެވިފައިވާތަނެކެވެ. އެއީ މީހުން ދިރިއުޅޭ ތަން ތަނެއް ނޫނެވެ. ރީތިކުރަނީ މީހުން ދިރިއުޅޭ ތަންތަނެވެ. އެހެނެއްކަމަކު ޤަބުރުސްތާނަކީ މަރުވެފައިވާ މީހުންގެ ދާރެކެވެ. އެ ބިން ވާން ޖެހޭނީ އެބިން އޮތް ޙާލުގައެވެ. އޭރުން އެބިމުން ލާފައިދާ މީހާ އަށް މަރު ހަނދުމަވާނެއެވެ. ބުރައިދާ ރަޟިޔަ ﷲ ޢަންހުގެ އަރިހުން އައިސްފައިވާ ޞައްޙަ ޙަދީޘް ބަސްފުޅުން ޘާބިތު ވެގެންވެއެވެ. ރަސޫލު ﷲ ﷺ ޙަދީޘް ކުރެއްވިއެވެ: \"ކުރީގައި ތިޔަބައިމީހުން ޤަބުރުތަކަށް ޒިޔާރަތްކޮށް ދިޔުން ތިމަން ކަލޭގެފާނު މަނާ ކުރީމެވެ. މިހާރު ދެން ފަހެ ތިޔަބައިމީހުން ޤަބުރުތަކަށް ޒިޔާރަތް ކުރާށެވެ. (އެބަހީ އެކަމަށް ފަހުން ހުއްދަ ދެއްވި ކަމުގައެވެ.) އެހެނީ ފަހެ އެކަމުގައި މަރު ހަނދުމަކުރުން ވެއެވެ.\"\nއަދި ޤަބުރުތައް ޒީނަތްތެރިކޮށް އަދި ބިނާތައް އުފުލައި އަދި ގޮތްގޮތަށް ލިޔެ ހެދުމުގެ ދޮރު މީސްތަކުންނަށް ހުޅުވާލައިފިނަމަ، ޤަބުރުތަން ވެގެން ދާނީ މީހުން ފަޚުރުވެރިވުމަށް ހަދާ ނަގާފައިވާ ބިނާތަކަށެވެ. އަދި ދިރިތިބީންނަށް ޢިބްރަތެއް ގޮތުގައިވާފަދަ މުޢުތަބަރު ތަނަކަށް އެތަން ނުވާނެއެވެ. – އިބްނު ޢުޘައިމީންގެ ބަސްކޮޅު ނިމުނީ. އެހެންކަމުން ޤަބުރުތައް ޒީނަތްތެރި ކުރުމަށް ވިޔަސް، ގަސް އިންދުމާއި މެދު ސަލަފުން އިންކާރު ކުރައްވާފައިވެއެވެ. އެފަދައިން ފަހުގެ ޢިލްމުވެރިންވެސް ޒިކުރު ކުރައްވާފައިވެއެވެ. އޭގެތެރޭގައި އައްޝައުކާނީ އާއި އައްޝައިޚް މުޙައްމަދު ބްނު އިބްރާހިމް އާލުއްޝައިޚް އާއި އައްޝައިޚް މުޙައްމަދު ބްނު ޢަބްދުއްރަޙްމާނު އަލް ޖުހައްނީ އާއި އަދި އައްޝައިޚް އިބްނު ބާޒް ފަދަ ބޭފުޅުން ހިމެނިވަޑައިގަންނަވައެވެ. އެހެނީ މިއީ ރަސޫލު ﷲ ﷺ ގެ ޞައްޙަ ދަލީލަކުން ނުވަތަ ނައްޞަކުން ޝަރުޢުގައި އައިސްފައި ނުވާ ކަމަކަށް ވާތީއެވެ. އަދި އައްޝައިޚް މުޙައްމަދު ބްނު އިބްރާހިމް އާލުއްޝައިޚް ދެކިލައްވާ ގޮތުގައި އެކަން ކުރުމީ ނަޞާރައިންނާއި ތަޝައްބުހުވުން ނުވަތަ ވައްތަރުވުން ކަމުގައި ވެއެވެ. އެއީ ބަޤީޗާތަކެއް ފަދައިން އެ ޤަބުރުތައް ހަދަން ބައެއް މީހުން އުޅޭތީއެވެ. ދެން އޮތީ އެ ގަސްތައް އިންދުމުގައި ބަޔަކު އަޅުކަމެއްގޮތުގައި އެކަން ނެގުމެވެ. ފަހެ ދަންނައެެވެ. މިއީ ރަސޫލު ﷲ ﷺ ގެ އަރިހުން އެއްގޮތަކަށް ވެސް ޘާބިތު ވެފައިވާ ކަމެއް ނޫނެވެ. މިއީ ސަލަފުން އިއްތިފާޤު ވެލައްވާފައިވާ ކަނޑައެޅިގެން ހުރި ބިދުޢައެކެވެ.\nދެން އަލްބުޚާރީއާއި މުސްލިމްގައި އިބްނު ޢައްބާސްގެ އަރިހުން ރިވާވެގެންވާ ޙަދީޘް ބަސްފުޅާއި މެދު ދަންނައެވެ. ރަސޫލު ﷲ ﷺ ދެޤަބުރެއްގެ މަތީގައި ކަދުރު ރުކުގެ ފަނެއް ދެފަޅި ކުރުމަށްފަހު ބޭއްވުމަށް ނުވަތަ ޖެހުމަށްފަހު، ފަހަރެއްގައި އެބައިމީހުން ކަށްވަޅުގެ ޢަޛާބު ލުއިވެދާނޭ ކަމާއި މެދު ޙަދީޘްކުރެއްވި ކުރެއްވުމާއި މެދު ދަންނައެވެ. ފަހެ އައްޝައިޚް އަލްއަލްބާނީ އެބޭފުޅާގެ ފޮތް; އަޙްކާމުލް ޖަނާއިޒް ޢަލަލް ޚުޞޫޞި ފޮތުގައި މި ޙަދީޘް ބަސްފުޅު މުސްލިމްގައި ޖާބިރުގެ އަރިހުން އައިސްފައިވާ ރިވާޔަތަށް ރިޢާޔަތްކޮށް އިސްތިދުލާލު ކޮށްފައިވެއެވެ.\nއަދި އިމާމް އަލްބުޚާރީ އެޙަދީޘް ޛިކްރު ކުރެވުނު ބާބުގެ ތަރުޖަމާގައި ވިދާޅުވެފައިވެއެވެ. ތާބިޢީ ބޭކަލެއް ކަމަށްވާ ބުރައިދާ އަލްއަސްލަމީ އެބޭފުޅާ މަރުވުމުން ޤަބުރުގައި ކަދުރު ރުކުގެ ދެފަން ޖެހުމަށް ވަޞިއްޔަތް ކުރެއްވިއެވެ. އަދި އެކަމުގެ ސިއްރެއް ކަމަށް ވަނީ އެފަން ﷲ އަށް ތަސްބީޙަކިޔުމުން އެމައްޔިތާ އެކަމުން ފައިދާކުރާނެ ކަމުގައެވެ.\nއަދި ޞަޙީހު މުސްލިމްގައި ޖާބިރު ރަޟިޔަ ﷲ ޢަންހުގެ އަރިހުން ރިވާޔަތެއްގައި ވެއެވެ. \"ޢަޛާބު ލިބެމުންދާ ދެޤަބްރެއް ކައިރިން އަޅާފައި ތިމަން ކަލޭގެފާނު ދިޔައީމުހެވެ. ފަހެ ތިމަން ކަލޭގެފާނުގެ ޝަފާޢަތުން އެދެޤަބަރުގައިވާ ބަޔަކަށް ޢަޛާބު ލުއިވުމަށް ތިމަންކަލޭގެފާނު ލޯބިކުރެއްވީމެވެ. އެ ދެރޯ ފަން ދެމި ވާހާ ހިނދެއްގައެވެ.\"\nމި މައްސަލާގައި ޢިލްމުވެރިންގެ މެދުގައި ޚިލާފުތަކެއް އެބަ އޮތެވެ.\nބައެއް ޢިލްމުވެރިން ދެކިލައްވަނީ މިޢަމަަލަކީ މިއީ އަޞްލު ޙަޤީޤަތުގައި ރަސޫލު ﷲ ﷺ އަށް ވަކީން ޚާއްޞަ ކަމެއް ކަމުގައެވެ. އެހެނީ ޤަބުރުގައި ޢަޒާބު ލިބެމުން ދާކަމެއް އަހަރުމެންނަކަށް ނޭނގޭނެއެވެ. އެހެނަސް މާތް ނަބިއްޔު ﷺ އަށް ﷲ ތަޢާލާ އިރާދަފުޅާ މިންވަރުފުޅުން ބައެއް ޣައިބުގައިވާ ކަންތައްތައް ދައްކުވައިދީ އިލްހާމް ކުރައްވާފައި ވެއެވެ. އެހެންކަމުން އެދެޤަބުރުގެ އަހުލުވެރިންނަށް ޢަޒާބު ލިބެމުންދާ ކަންވެސް އެފަދައިން އެކަލޭގެފާނަށް އިލްހާމްވެގެން ދިޔައީއެވެ. އައްޝައިޚް އިބްނު ބާޒް މިފަދައިން އެބޭފުޅާގެ ފަތުވާގައި ވިދާޅުވެފައިވެއެވެ. އެގޮތުން އެދެ ރޯފަން ޖެއްސެވީ އެކަލާނގެ އެކަލޭގެފާނަށް ފާޅުކޮށްދެއްވި ޢަޛާބު ލިބެމުންދާ ދެ ޤަބްރުގައި އެކަންޏެވެ. އަދި އެކަލޭގެފާނު ޙަދީޘް ކުރެއްވީ އެދެރޯފަން ނުހިކޭހާ ހިނދަކު ފަހަރުގައި ޢަޛާބު ލުއި ވެދާނެ ކަމުގައެވެ. އަދި އެހެނަސް އެހެން ޤަބްރުތަކެއްގައި އެފަދައިން ކަންތައް ނުކުރައްވަތެވެ. އެހެންކަމުން އެއިން ދަލީލުކޮށް ދޭހަ ކުރަނީ މިކަމަކީ ފަނެއް ވިޔަސް އަދި ފަނެއް ނޫން ވިޔަސް ޤަބްރުތަކުގައި އެ ޖެހުމަކީ ސީދާ ޝަރީޢަތުގައި ޝަރްޢު ކުރެވިގެންވާ ކަމެއް ނޫން ކަމުގައެވެ. އެހެނީ އެއްކަމަކީ އެބައިމީހުންނަށް ޢަޛާބު ލިބެމުންދާ ކަމެއް އަހަރެމެންނަކަށް ނޭނގެއެވެ. އަދި ޚާއްޞަކޮށް އެ ދެޤަބްރަށް ޢަޛާބު ލިބެމުންދާކަން ﷲ އެކަލޭގެފާނަށް އިލްހާމް ކުރެއްވިއެވެ. ދެން އެކަލޭގެފާނު ރޯ ފަން ޖައްސަވާ އެ ހިކި އަނަރޫފަ ނުވާހާ ހިނދަކު ޢަޛާބު ލުއިވެގެންދާނޭ ކަމަށް ޙަދީޘް ކުރެއްވިއެވެ. ފަހެ އެހެންކަމުން އަހަރެމެންނަކަށް މީގެ މައްޗަށް ބިނާކޮށް ހުރިހާ ޤަބްރުތަކުގައި މިހެން ހެދުމުގެ މައްޗަށް ޝަރްޢުއެއް ނުގެނެވޭނެތެވެ. އަދި އެކަލޭގެފާނުގެ މި ޢަމަލަކަށް އިންކާރެއްވެސް ނުކުރެވޭނެތެވެ. މިއީ ވަކި ޚާއްޞަ ޙާލަތެއްގައި އެކަލޭގެފާނުގެ ވަކި ޚާއްޞަ ޢަމަލުފުޅެއް ކަމުގައި ވެއެވެ.\nހަމައެހެންމެ ގަސް އިންދުމާއި އަދި މިގޮތަށް ކަންތައް ކުރެއްވުމާއި ވެސް ތަފާތެވެ.\nއެހެންނަމަވެސް ޤަބުރުސްތާނުގައި އަމިއްލަ ޒާތުގައި ފަޅާ ގަސްތަކުގެ ޙުކުމް ސީދާ ގަސް އިންދުމުގެ ޙުކުމާއި ތަފާތެވެ. އެގޮތަށް ފަޅާ ގަސްތައް ކެނޑުމާއި އުފުރުން އެއީ މަކުރޫހަ ވެގެންވާ ކަމެއްކަމުގައި ގިނަ ޢިލްމުވެރިން ދެކިލައްވައެވެ. އެއީ އަލްބުޚާރީގެ އިސްވެ ދިޔަ ޙަދީޘް އަށް ރިޢާޔަތްކޮށެވެ. އެހެނީ ގަސްތައް، ﷲ ތަޢާލާއަށް ތަސްބީޙަ ކިޔައެވެ. އެކަމުން މައްޔިތާގެ ޢަޒާބަށް ލުއިވެދާނޭ ކަމަށްޓަކައެވެ. މިމޭރުމުން އިބްނު ޢާބިދީން އައްޝާމީ ނައްޞެއްގައި ވިދާޅުވެފައިވެއެވެ. އެހެންކަމުން ޚިލާފު އުޅެނީ ޤަބްރު މަތީގައި ރޯ ގަހެއް ނުވަތަ ފަނެއް ޖެހުމުގެ މައްސަލައަށެވެ. ޢާންމުކޮށް ޤަބްރުސްތާނުގައި ގަސް އިންދާ ހެދުމަކީ ހުއްދަކަމެއް ނޫނެވެ. އަދި ޤަބްރުގައި ހިތަށް ޤުދްރަތީ ގޮތުން ގަހެއް ފަޅައިފިނަމަ އެގަސް އުފުރައި ކެނޑުމެއް ވެސް ނުވެއެވެ.\nކޮންމެއަކަސް، އައްޝައިޚް އިބްނު ބާޒް ދެކިލައްވާ ގޮތުގައި ޤަބުރު ތަކުގައި ގަސް އިންދުމީ ސީދާ ކަނޑައެޅިގެން ބިދުޢައެކެވެ. އެހެނީ ނަބިއްޔު ﷺ އެގޮތަށް ކަންތައް ކުރެއްވި ކަމަކަށް ޘާބިތު ނުވެއެވެ. އެހެނެއްކަމަކު އެކަލާނގެފާނު އަރިހުން އައިސްފައިވާ ކަމަކީ ހަމައެކަނި ދެ ޤަބުރެއްގެ މަތީ ފަނެއް ނުވަތަ އޮފިގަނޑެ ޖެހުމެވެ. އަދި މިކަން ކުރައްވާފައިވަނީ ޢަޒާބު ލިބެމުން ދިޔަ ދެޤަބުރަކަށެވެ. އެއީ ދެބައޮޑުވާ ނެތިމޮށޭ މީހެއްގެ ޤަބުރާއި، ކުޑަކަމުދާ ތަކެތިން ރަނގަޅަށް ޠާހިރާ ނުވާމީހެއްގެ ޤަބުރެވެ. ދެން އޭގެ ރޯކަން ނުކެނޑި ހިކިވެގެން ނުދާހާ ހިނދަކު، އެމީހުންގެ ޢަޒާބު ފަހަރެއްގައި ލުއި ވެދާނެކަމަށް އެކަލޭގެފާނު ޙަދީޘްކުރެއްވިއެވެ.\nއެހެނަސް އައްޝައިޚް ބިން ބާޒް ފަތުވާގައި ވިދާޅުވެފައިވަނީ މިކަން އެކަލޭގެފާނުގެ ކުރެއްވީ ހަމައެކަނި މިދެޤަބުރަށް ކަމުގައެވެ. އަދި މިކަމަށް އަމުރެއް ވެސް ނުކުރައްވައެވެ. އަދި މިކަން ތަކުރާރެއްވެސް ނުކުރައްވައެވެ. އަދި މުސްލިމުންގެ ޤަބުރުތަކުގައި މިހެން ހެއްދެވިކަމަށްވެސް ވާރިދު ވެފައެއް ނުވެއެވެ. އެކަލޭގެފާނު ފަހުން ޞަޙާބީންނެއްވެސް ތާބިޢީންނެއްވެސް ސަލަފުން ވެސް މިކަން މީ ކުރަން އޮތް ކަމެއްގެ ގޮތުގައި ކޮށްފައިވާ ކަމެއް ކަމަށް އައިސްފައެއް ނުވެއެވެ. އެހެނަސް ޝައިޚުގެ ބަހާ ޚިލާފަށް ޙަޤީޤަތުގައި ބައެއް ސަލަފުންގެ އަރިހުން މިކަން އައިސްފައިވެއެވެ.\nއެހެނެއްކަމަކު ޤަބުރުތަކުގައި ތަޢައްބުދުގެ ނިޔަތުގައި ގަސް އިންދުމަކީ ބިދުޢައެކެވެ. ޔަޢުނީ އަޅުކަމެއްގެ ގޮތުގައި އެކަން ޝަރުޢުގައި ޘާބިތުވެފައެއް ނެތެވެ.އެހެންވުމާއެކު އެކަން ވަނީ ޙަރާމްވެވިގެންވާ ބިދުޢައިގެ ތެރެއިންނެވެ. އެހެންނަމަވެސް ޢިލްމުވެރިން ދެކިލައްވާ ގޮތުގައި ޤަބުރުސްތާނުގައި ނުވަތަ އެތަނަށް އަންނަ މީހުންނަށް ހިޔާ ކޮށްދިނުމުގެ ނިޔަތުގައި އިންދާ ގަސްތަކުގައި މައްސަލައެއް ނެތެވެ. އެހެންކަމުން މިބާބުގައި ހުއްދަ އޮތީ މިފަދައިން އިންދާ ގަސްތަކުގައި އެކަނި ކަމުގައި ވެއެވެ.\nދެން ފަހެ ޤަބުރު މަތީ މިސްކިތް ބިނާ ކުރުމާ މެދުގައި ދަންނައެވެ.\nއައްޝައިޚް އިބްނު ބާޒް މި ސުވާލަށް ޖަވާބު ދެއްވަމުން އެބޭފުޅާގެ ފަތާވާ ގައި ވިދާޅުވެއެވެ. އެއީ ކަނޑައެޅިގެން ޙަރާމް ކަމެކެވެ. އެއީ މިސްކިތެއް ވިޔަސް ޤުއްބެއް ވިޔަސް ބިނާ އެއް ވިޔަސް ޙަރާމެވެ. އެހެނީ ރަސޫލު ﷲ ﷺ ޔަހޫދީންނަށް ލަޢުނަތް ލެއްވިއެވެ. އެކަލޭގެފާނު ޙަދީޘްކުރެއްވި އެވެ. ﷲ ތަޢާލާ ޔަހޫދީންނާއި ނަޞާރައިންނާއި ލަޢުނަތް ލެއްވިއެވެ. އެބައިމީހުން އެބައިމީހުންގެ ނަބިއްޔުންތަކުގެ ޤަބުރުތައް މިސްކިތްތަކެއްގެ ގޮތުގައި ނެގިއެވެ. އެބަހީ ހެދިއެވެ. ފަހެ އެހެންކަމުން އެބައިމީހުންނަށް ލަޢުނަތް ލެއްވުނީ އެބައިމީހުން ޤަބުރު ތައް މިސްކިތްތަކެއްގެ ގޮތުގައި ނެގީތީއެވެ. ވުމާއެކު މި ޙަދީޘުން ޘާބިތު ވަނީ އެކަމަކީ ހުއްދަ ނޫން ކަމެއް ކަމެވެ. އެހެނީ އެކަން ފިތުނައަކަށް ބަދަލުވެ ފަހުން ޝިރުކުގެ ތެރެއަށް ގޮސްދާނެތީއެވެ. ޖުންދުބު ބުން ޢަބްދު ﷲ ގެ ޙަދީޘް ޞަޙީޙު މުސްލިމްގައި އައިސްފައިވެއެވެ. އެކަލޭގެފާނު ޙަދީޘް ކުރެއްވިއެވެ. އަދި ތިޔަބައިމީހުންގެ ކުރީގެ މީސްތަކުން ނަބިއްޔުންނާއި ޞާލިޙުންގެ ޤަބުރުތައް މިސްކިތްތަކެއްގެ ގޮތުގައި ހެދިއެވެ. (ހަދައި މަޣުފުރެދުނެވެ.) ފަހެ ތިޔަބައިމީހުން އެފަދައިން ޤަބުރުތައް މިސްކިތްތަކެއްގެ ގޮތުގައި ނުނަގާ ހުށިކަމެވެ. ފަހެ ހަމަކަށަވަރުން ތިމަންކަލޭގެފާނު އެކަމަށް ތިޔަބައިމީހުން ކުރެ ނަހީކުރައްވަމެވެ. މިފަދައިން ނަބިއްޔު ﷺ އަހަރެމެންނަށް މިކަމަށް އިންޒާރު ދެއްވާފައި ވެއެވެ.\nއަދި އައްސަރްޚަސީ އަލް ޙަނަފީ ބުނެއެވެ. މިކަމަކީ ޔަހޫދީންނާއި ނަޞާރައިންނާއި ތަޝްބީހަވާ އެބަހީ ވައްތަރުވާކަމެކެވެ. ޙަދީޘްގައި ވާފަދައިންނެވެ. އެހެންކަމުން މިކަން ނަހީކުރެވިގެން ވެއެވެ.\nއަލްމަބްސޫގު 1/206\nޝައިޚުލް އިސްލާމް އިބްނު ތައިމިޔާ ވިދާޅުވިއެވެ. 'ޤަބުރު މަތީގައި މިސްކިތް ބިނާ ނުކުރެވޭނެ ކަމަށް ހުރިހާ އިމާމުން އިއްތިފާޤު ވެލައްވަތެވެ.' އަދި އެހެން ތަނެއްގައި 'އަހަރެމެންގެ ޢިލްމުވެރިން' މިކަމަށް އިއްތިފާޤު ވާކަމަށްވެސް ވިދާޅުވެފައިވެއެވެ. މަޖްމޫޢުލް ފަތާވާ: 77/27 އަދި 1945/22\nއަދި ހަތަރު މަޒްހަބުގައިވާ ފަދައިން ޤަބުރު މަތީ އެޅޭ މިސްކިތްތަކުގައި ނަމާދުކުރުމެއް ނުވެއެވެ. އަދި ކިއެއް ހެއްޔެވެ. އެނަމާދު ބާޠިލެވެ.\nއެހެންކަމުން އިސްލާމުންގެ އިމާމުންނާއި މަޛްހަބުތަކުގެ އަހްލުވެރިންނާއި ސުންނަތުގެ އިމާމުން ވަނީ ޤަބްރުގެ މަތީގައިވާ މިސްކިތްތަކުގައި ނަމާދު ކުރުން ހުއްދަ ނުވާނެ ކަމަށް އެއްބަސް ވެލައްވާފައެވެ. އޭގެ ތެރެއިން ބައެއް ބޭކަލުން މިކަން ޙަރާމް ކަމުގައި ޞަރީޙަ ކުރެއްވިއެވެ. އަނެއްބައި ބޭކަލުން އެކަން މަކްރޫހަ ކަމުގައި އިޠްލާޤު ކުރެއްވިއެވެ. އެއީ ޙަނަފީންނާއި މާލިކީންނާއި ޝާފިޢީންނާއި ޙަންބަލީންގެ ވެސް ތެރެއިންނެވެ.\nއިމާމް އައްޝާފިޢީ އެބޭފުޅާގެ އަލްއުއްމުގެ 1/246 ގައި ވިދާޅުވިއެވެ: \"އަދި ޤަބުރުގެ މަތީގައި މިސްކިތް ބިނާކޮށް، އަދި އެ މިސްކިތުގައި ނަމާދު ކުރުން މަކްރޫހަވެ ހުއްދަވެގެން ނުވެއެވެ. އަދި އެކަން މަކްރޫހަވެގެންވަނީ ސުންނަތާއި އަޘަރުތަކުގެ މައްޗަށެވެ. އެހެނީ – އެންމެ މޮޅަށް ދެނެވޮޑިގަންނަވަނީ ﷲ އޭ – މުސްލިމުންގެ އެކަކުވެސް އެފަދައިން މަތިކޮށް ހެދުން މަކްރޫހަވެގެންވެއެވެ. ޔަޢްނީ މަތިވެރިކޮށްގެން އެމީހެއްގެ ޤަބްރު މިސްކިތެއް ކަމުގައި ނެގުމެވެ. އަދި އޭގެ ސަބަބުން، އެއަށް ފަހުގައި އަންނަ ބަޔަކަށް ފިތުނައާއި ފުރެދުމަށް އަމާންވެގެން ނުވެއެވެ.\"\nބައްލަވާ: އަލްމަބްސޫޠު 1/2، ޙާޝިއްޔަތު އިބްނު އަލްޢާބިދީން 1/380، އަލްމުދައްވަނާ 1/189، އަލްމިޢްޔާރުލް މަޣްރިބް 11/152، މަވާހިބު އަލްޖަލީލް 2/242، އަލްއުއްމު 1/246، އަލްމުހައްޛަބު 1/139، އަލްމަޖްމޫޢު 45/27، މަޖްމޫޢުލް ފަތާވާ 27/77، 24/318، 22/194، ކައްޝާފުލް ޤަނާޢު 163، މަނާރުއް ސަބީލް 1/307",""],["މ.މ.އ.","","","ކީރިތި ޤުރުއާނުގައި އައްނާސިޚާއި އަދި އަލްމަންސޫޚު މަޥްޟޫޢުގެ މުހިއްމުކަން\nމުފައްސިރަށް (ތަފްސީރުގެ އަހުލުވެރިޔާއަށް) ތަފްސީރުގެ ޢިލްމަށް އަހުލިއްޔަތުކަން (ލަޔާޤަތާއި ކުޅަދާނަކަން) ވުމަށް، އަދި މުޙައްދިޘަށް (ޙަދީޘްގެ އަހުލުވެރިޔާއަށް) ޙަދީޘް ޢިލްމުގެ އަހުލިއްޔަތުކަން ވުމަށް، އައްނާސިޚާއި އަދި އަލްމަންސޫޚުގެ ޢިލްމު ދެނެގަނެ މަޢުރިފާ ވުމަކީ ޝަރުޠެއްގެ ގޮތުގައި، ސަލަފުއް ޞާލިޙުން ދެކިލައްވަތެވެ. އަދި އަމީރުލް މުއުމިނީން ޢަލީ ބްނު އަބީ ޠާލިބު އާއި ޢަބްދުﷲ ބްނު ޢުމަރު އާއި ޢަބްދުﷲ ބްނު ޢައްބާސް - ރަޟިޔަﷲ ޢަންހުމް - ފަދަ ބޭކަލުން އަރިހުގައި، ޤުރްއާނުގައި އައްނާސިޚާއި އަދި އަލްމަންސޫޚުގެ ޢިލްމަށް ޢިލްމުވެރިވެފައި އަދި އެނގިފައިވެގެން މެނުވީ ދީނީ ކަންކަމާއި ބެހޭ ގޮތުން ވާހަކަ ދެއްކުމަށް ވެސް އެބޭކަލުން ރުހި ނުލައްވަތެވެ. އަދި އިބްނު ޢައްބާސް - ރަޟިޔަﷲ ޢަންހު - ގެ އަރިހުން އައިސްފައިވާ އަޘަރެއްގައި ވެއެވެ. އެއީ ﷲ ތަޢާލާގެ މިބަސްފުޅުގެ ތަފްސީރާއި މެދުގައި އެބޭފުޅާ ވިދާޅުވިއެވެ. އެއީ އަލް ބަޤަރާ ސޫރަތުގެ 269 ވަނަ އާޔަތް: \"އަދި، (އެމީހަކަށް) ޙިކުމަތް ދެއްވި މީހާއަށް ފަހެ، ގިނަވެގެންވާ ހެޔޮކަން ލިބިއްޖެކަން ކަށަވަރެވެ.\" މި އާޔަތުގައި އެވާ ޙިކުމަތަކީ ޤުރުއާނުގެ އައްނާސިޚު އާއި އަލްމަންސޫޚާއި އަދި މުޙުކަމު (މާނަ ސާފު) އާއި މުތަޝާބިހު (މާނަ އެއްގޮތް އެއްވަތްތަރު) އަދި ކުރީގެ ބަޔާއި ފަހުގެ ބަޔާއި އަދި ޙަލާލު އާއި ޙަރާމް އާއި އަދި އެފަދަ ކަންތައްތައް، މިފަދަ މިޘާލުތައް ދެނެގަނެ މަޢުރިފާވުން ކަމުގައެވެ.\nޔަޙްޔާ ބްނު އަކްޘަމް އައް ތަމީމީ - ރަޙިމަހުﷲ - ވިދާޅުވެލައްވަތެވެ. އަދި އެބޭފުޅާއީ ސަލަފުންގެ އެންމެ ބޮޑެތި ބޭޅުންތަކުގެ ތެރެއިން ބޭފުޅެކެވެ. އަވަހާރަވީ ހިޖުރީން 242 ވަނަ އަހަރުގައެވެ. ވިދާޅުވަތެވެ: \"ހުރިހާ ޢިލްމެއްގެ ތެރެއިން ވެސް، ޢިލްމުވެރިންނާއި އަދި ޢިލްމު އުނގެނޭ ކިޔަވާ ކުދީންނާއި އަދި އެންމެހާ މުސްލިމުންގެ މައްޗަށް، އެޢިލްމެއް އެބައެއްގެ މައްޗަށް ވާޖިބުވާ ޢިލްމެއްގެ ގޮތުގައި، ޤުރުއާންގެ އައްނާސިޚު އާއި އަލްމަންސޫޚުގެ ޢިލްމު އުނގެނުން ނޫނީ ނުމެވެއެވެ. އެހެނީ ޤުރްއާނުގެ ނާސިޚު ގައި ހިފުމަކީ ފަރުޟު ވެގެންވާ ވާޖިބެކެވެ. އަދި އެއަށް ޢަމަލު ކުރުމީ ދީނީ ގޮތުން ލާޒިމު ކުރާ ވާޖިބެކެވެ. އަދި މަންސޫޚަށް ޢަމަލު ކުރުމެއް ނުވެއެވެ. އަދި ޢަމަލެއްގައި މަންސޫޚަކަށް ނުނިންމެތެވެ. ފަހެ އެހެންކަމުން ކޮންމެ ޢާލިމެއްގެ މައްޗަށް ވާޖިބު ވެގެންވަނީ، މިކަމުގެ ޢިލްމު ދެނެގަނެ އެނގުމަށެވެ. އެއީ އެހެންނޫންނަމަ، އޭނާގެ ނަފްސާއި އަދި ﷲ ގެ އަޅުތަކުންނަށް ﷲ ވާޖިބު ކުރައްވާފައި ނުވާ ކަމެެއް ވާޖިބުކޮށް ޢަމަލު ކުރެވިދާނެތީއެވެ. ނުވަތަ ﷲ ވާޖިބު ކުރައްވާފައިވާ ފަރުޟެެއް އެބައިމީހުންގެ ކިބައިން ނެގިދާނެތީއެވެ.\"\nއަދި ހިޖުރައިން 456 ވަނަ އަހަރުގައި ނިޔާވިި އިބްނު ޙަޒްމު އައްޡާހިރީ ބުނުއްވަތެވެ: \"ޤުރުއާނާއި ސުންނަތުގައިވާ ކަމަކަށް، ޔަޤީން ކަމާއި އެކު މިއީ މަންސޫޚު ވެފައިވާ ކަމެކޭ ބުނުމަކީ، ﷲ އަށާއި އަދި އާޚިރަތް ދުވަހަށް އީމާންވާ މުސްލިމަކަށް ބުނުން ހުއްދަވެގެންވާނޭ ކަމެއް ނޫނެވެ. އެހެނީ ﷲ ޢައްޒަ ވަޖައްލަ ވަޙީކުރައްވާފައި ވެއެވެ: \"اللَّه ގެ އިޛުނަފުޅާއެކު، ކިޔަމަންވުމަށްޓަކައި މެނުވީ، ތިމަންރަސްކަލާނގެ އެއްވެސް ރަސޫލަކު ނުފޮނުއްވަމެވެ.\" [އައް ނިސާއ: 64]. އަދިވެސް އެކަލާނގެ ތަޢާލާ ވަޙީކުރެއްވިއެވެ: \"ތިޔަބައިމީހުންގެ ވެރިރަސްކަލާނގެ ޙަޟްރަތުން، ތިޔަބައިމީހުންނަށް ބާވައިލެއްވި ފޮތަށް ތިޔަބައިމީހުން ތަބަޢަ ވާށެވެ!\" [އަލް އަޢްރާފް: 3]. ފަހެ އެހެންކަމުން، ﷲ ތަޢާލާ ޤުރްއާން ގައި ބާވައިލެއްވި ކޮންމެ ކަމެއް އަދި އެކަލާނގެ ނަބިއްޔު މެދުވެރިކޮށް އެކަލޭގެފާނުގެ ދޫފުޅުން އައިސްފައިވާ ކޮންމެ ކަމަކީ އެއަށް ތަބަޢަވާން ޖެހޭ ފަރުޟެކެވެ. ފަހެ ދެން އެއިން ކަމަކާއި މެދުގައި މީހަކު އެވެނި ކަމަކީ ގައިމުވެސް މަންސޫޚު ކަމެކޭ ބުނެއްޖެ ހިނދު، ފަހެ ވާޖިބު ވެގެން ދަނީ ދެން އެކަމަށް ކިޔަމަން ނުވުމަށެވެ. އަދި އެކަމަށް ތަބަޢަވުމުގެ ލާޒިމުކަން ވެއްޓުނީއެވެ. އެހެން ކަމުން ދެން މަންސޫޚު ކުރެއްވިއްޖޭ އެބުނާ ކަމެއް ކުރުމީ މުޖައްރަދުކޮށް ﷲ ތަޢާލާއަށް އުރެދުމެވެ. އަދި މިއާއި ޚިލާފަށް ނޭނގި ހުރެ މިފަދައިން މަންސޫޚޭ އެގޮތަށް ބަސް ބުނުމީ ހަމަ ﷲ ތަޢާލާއަށް ވެވޭ އުރެދުމެކެވެ. އެހެންނޫނީ އެނާ ޖެހޭނީ އޭނާ އެބުނާ ޤަޥްލުގެ ޞައްޙަކަމަށް ބުރުހާނާއި ދަލީލު ގެނައުމަށެވެ. އެހެން ނުވެއްޖެނަމަ ފަހެ އޭނާއީ ބޮޑު ދޮގުވެރި ބަޠިލްވެގެންވާ މީހެކެވެ...\"\nއަދި އިބްނުލް ޙައްޞާރު ޢަލީ ބްނު މުޙައްމަދު އަލް އަންޞާރީ، އަވަހާރަވީ ހިޖުރައިން 611 ވަނަ އަހަރުގައި، އެބޭފުޅާ ގެންނަވަތެވެ: \"އެހެނެއްކަމަކު ދަންނައެވެ.\nނަސްޚުވުން ރުޖޫޢަ ވަނީ ރަސޫލު ﷲ ﷺ ގެ އަރިހުން ޞަރީޙަކޮށް ނަޤުލުވެވިގެން އައިސްފައިވާ ނުވަތަ ޞަޙާބީއެއްގެ އަރިހުން އެފަދައިން އައިސްފައިވާ ޤަޥްލަކުން އެއިން ފަރާތެއް ވިދާޅުވާ އެވެނި އާޔަތެއް ނަސްޚުވެއްޖޭ މިވެނި ތަނެއް މިފަދައިން އައުމުން އެކަންޏެވެ.\"\nވިދާޅުވިއެވެ: \"އަދި އެކަމަށް ޙުކުމް ނެގުން ވަނީ އެކަމުގައި މަޤްޠޫޢު ތަޢާރުޟެއްވުން އޮވެފައި އެއީ ތާރީޚުގެ ޢިލްމުގެ ގޮތުން ބެލެވި ކުރީގެ ބަޔާއި އަދި ފަހުގެ ބައި މަޢުރިފާވެ އެނގިފައި އޮތުމާއި އެކީގައި އެވެ.\" ވިދާޅުވިއެވެ:\"އަދި ނަސްޚު ވުމުގައި ޢާންމު މުފައްސިރުންގެ ޤަޥްލަކަށް އިޢުތިމާދުވެ ނުބެލޭނެތެވެ. އަދި ކިއެއް ހެއްޔެވެ. މުޖުތަހިދުންގެ އިޖުތިހާދަކަށްވެސް ނުބެލޭނެތެވެ. އެއީ އެކަމުގައި އެއްވެސް ޞައްޙަ ނަޤުލުވެވިގެން އައިސްފައިވާ ނުވެ އަދި ބަޔާން ވެގެންވާ ތަޢާރުޟެއް ނެތިވެ އެ ގޮތަކަށް ނުބެލޭނެތެވެ. އެހެނީ ހަމަކަށަވަރުން ނަސްޚު ވުމުގައި އެކުލެވިގެން ވަނީ ޙުކުމެއް އުފުލި ނުވަތަ އާ ޙުކުމެެއް އައުމަށެވެ. ފަހެ ޙުކުމް ޘާބިތުވުން ޤަރާރުވުން ވަނީ އެކަލޭގެފާނު ﷺ ޢަހުދުގައި އެވެ. އެބަހީ އެއީ ހަމައެކަނި އެކަލޭގެފާނުގެ ޒަމާނުގައެވެ. އަދި ނަސްޚު ވުމުގައި އިޢުތިމާދުވެ ބަލަނީ ނަޤުލުވެވިގެން އައިސްފައިވާ ނަޤުލަށާއި އަދި ތާރީޚަށެވެ. އެއީ އެއްވެސް އަމިއްލަ ރައުޔާއި އަދި އިޖްތިހާދަކާއި ނުލައި އެވެ.\"\nވިދާޅުވިއެވެ: \"އަދި މީސްތަކުން މިކަމުގައި އިދިކޮޅު ދެފަޅިއަކަށް ވެއެވެ. ފަހެ އެއިން ބުނާ އެއްބަޔަކު ބުނެއެވެ: ނާސިޚު ވުމުގައި 'އަޚްބާރު އަލް އާޙާދު އަލް ޢުދޫލް' ޢަދުލުވެރިކޮށް ވަކީން އެކަހެރިކޮށް އައިސްފައިވާ ޚަބަރުތައް ޤަބޫލެއް ނުކުރެވެއެވެ. އަދި މުތަސާހިލު ފަސޭހަ ކޮށްލާ މީހާ ބުނެއެވެ: އޭގައި މުފައްސިރެއް ނުވަތަ މުޖުތަހިދެއްގެ ޤަޥްލު އައުމުން ފުދެއެވެ. އަދި ރަނގަޅު ގޮތް ވަނީ އެދެބުނުމާ ވެސް ޚިލާފަށެވެ.\"\nމި ހިސާބުން ދެން މި މަޥްޟޫޢުގައި ހުރި ޚުޠޫރަތްތެރި ކަމާއި އަދި ކުރީގެ ސަލަފުންނާއި އަދި ފަހުގެ ޚަލަފުން މިކަމުގެ މައްޗަށް ބެހެއްޓެވި އަހައްމިއްޔަތުކަން އޭގެ ތެދުވެރި ޞޫރާގައި އަހަރެމެންނަށް ގާތްގަނޑަކަށް ބަލާލެވި ހިންގާލެވިއްޖެއެވެ.\nއަދި އެއަށްފަހުގައި، ފަހުގެ މުޢާޞިރުންގެ ޢިލްމުވެރިއެއް ކަމަށްވާ އައްޝައިޚް ޢަބްދުލް ޢަޡީމް އައްޒުރްޤާނީ އޭނާގެ ފޮތް: 'މަނާހިލު އަލް ޢުރުފާނި' ފޮތުގެ 136 ޞަފްޙާގައި މި މަޥްޟޫގެ މުހިއްމުކަމުގެ މައްޗަށް އަލިއަޅުވާލައި ޢިލްމުވެރިން ޛިކުރު ކުރައްވާފައިވާ ކަންތައްތަކުން ފަހެ އެކަންތައްތައް ޚުލާޞާ ކުރައްވާ ގެނެސްދެއްވާފައި ވެއެވެ.\nފަހެ އައްޒުރްޤާނީ ބުނުއްވަތެވެ:\nފުރަތަމައަށް: މި މަޥްޟޫޢަކީ ހާސަރު ގިނަ އަދި ގޮތްތަށް މަސްލަކުތައް ފުޅާވެފައި ނިމޭކޮޅަށް ނިގޫ ދިގު މަޥްޟޫޢު އެކެވެ.\nދެވަނައަށް: މިކަމުގައި އިހުގެ އަދި ފަހުގެ އުޞޫލީ ޢިލްމުވެރިންގެ މެދުގައި ގަދަފަދަ ޚިލާފުތަކެއް އައިސް ހުށަހެޅިފައި ވެއެވެ. ތިންވަނައަށް: ހަމަކަށަވަރުން އިސްލާމް ދީނުގެ ޢަދުންވުން މިޘާލަކަށް މުލްޙިދުންނާއި މުސްތަޝްރިޤުންނާއި (އޮރިއެންޓަލިސްޓުން) އަދި މުބައްޝިރުން (ޖެސުއިޓްސް/ކެތޮލިކް/ކްރިސްޓިއަން މިޝަނަރީސް) ފަދަ މީހުން، ނަސްޚުވުން، ވިހަ ހަތިޔާރުކަށް ހަދައި ނަގައި މިޙަނަފީ ދީނަށް ތަޢުނުކޮށް ބަސްބުނެ ހަދައެވެ. އެހެންގޮސް ޤުރްއާންގެ މުޤައްދަސް ކަމާ މެދު ބަސްތައް ނަގައި އަދި ސާފު ފާޅު ޙުއްޖަތްތައް ޤާއިމު ކުރުމުގައި އިޖްތިހާދުކޮށް އަދި އެބައިމީހުންގެ ޝުބުހަތައް ފަތުރައި އަދި އެމީހުންގެ ތަޢުނުކޮށް ފާޑު ކިޔަމުން ގޮސް، ދެން ޢިލްމަށް ނިސްބަތްވެގެން އުޅޭ ބައެއް މުސްލިމުންގެ ސިކުނޑިތަކާއި ކުޅެ، އެބުއްދިތައް ސިޙުރުވެރި އަވާއެއްގައި ޖައްސުވާ އެންމެ ފަހުން ނަސްޚުވުމާއި ދެކޮޅުހަދައި ނަސްޚުވުމެއް ވުމާއި އެއްބަސް ނުވާ ހިސާބަށް ކަން ގޮސްފައި ވެއެވެ.\nހަތަރުވަނައަށް: ހަމަކަށަވަރުން ނަސްޚު ވުން ޘާބިތުވުމުން، ފަރުދާ ކެހި، އިސްލާމީ ތަޝްރީޢު އައި ގޮތް ކަޝްފުވެ ހާމަ ވެގެންދެއެވެ. އަދި އިންސާނާއަށް އެނގިގެން ދަނީ ﷲ ތަޢާލާގެ ޙިކުމަތްވަންތަ ކަމާއި އަދި އެކަލާނގެ ޚަލްޤުތަކުން ތަރުބިއްޔަތު ކުރައްވާ އަދި ބަޝަރިއްޔަތަށްވާ އެކަލާނގެ ސިޔާސަތްޕުޅާއި އަދި ޙުކުމްތައް ފުރިހަމަ ވަންދެން އާކުރައްވާ މީސްތަކުން އިމްތިޙާން ކުރައްވާ، އަދި އެއިން ދަލީލު ކޮށްދެނީ މުޙައްމަދު ﷺ އަކީ ވަރަށް ވާޟިޙު ސާފު ގޮތެއްގައި ލިޔަން ކިޔަން ނުދަންނަ އުއްމިއްޔަ ނަބިއްޔާ ކަމަށާއި، އެކަލޭގެފާނުފަދަ ބޭކަލެއްގެ ކިބައިން މިފަދަ ފުރިހަމަ ޤުރްއާނެއް ނާންނާނޭ ކަމާއި އަދި އެ މަތިވެރި ޤުރްއާންގެ މަޞްދަރު އެއީ އެކަލާނގެފާނު ނޫން ކަމާއި، އެހެނެއްކަމަކު އެއީ ޙަކީމްވަންތަ ޙަމީދު ޙަމްދު ލިބިވޮޑިގެންވާ އެންމެ މަތިވެރި ފަރާތްޕުޅުން ބާވައިލެއްވިފައިވާ ތަންޒީލެއް ކަމެވެ.\nފަސްވަނައަށް: މިކަން ފުރިހަމައަށް މަޢުރިފާވެ އެނގި ދެނެގަނެވި ހާމަވުމުން، އެހިސާބުން އެކަން އިންސާނާއަށް ޞައްޙަވެގެންވާ އަޙްކާމްތަކާއި ޙުކުމްތަކަށް ހިދާޔަތް ދައްކާ މަގު ކޮށައިދެއެވެ. އަދި ނަސްޚު ވުމުގެ ތެރެއިން ދެ އާޔަތެއްގައި ތަޢާރުޟެއް ނުވާ އާޔަތްތަށް ދެނެގަނެވި މަންސޫޚު ނުވާ އާޔަތްތައް އެނގި ނަސްޚު މައްސަލައިގައި ދިމާވާ ޚިލާފު ތަކުން ނަޖާވެ ސަލާމަތްވެގެން ދެއެވެ. އެހެންކަމުން ސަލަފުންގެ ބޭކަލުން ވަނީ މިކަމުގައި ވަރަށް ވިސްނުންތެެރިކަމާއި ތޫނުފިލިކަމާއި އެކު މީސްތަކުންނަށް މިބައި ފޯރުކޮށްދިނުމުގައި ގޮތް ނިންމާފައެވެ.\n*އަޞްލު ލިޔުމަށް ބަދަލު ގެނައުމާއި އެކީގައި ނިމުނީ. ލިޔުމުގެ ލިންކު: https://sites.google.com/site/quranic1433/home/ahmyte-mwdw-alnaskh-walmnswkh-fy-alqran-alkrym",""],["މ.މ.އ.","","","اللُّقَطَةُ' (އައް-ލުޤަޠަތު)\nއަލް-މުޢުޖަމު އަލް-މަޢާނީ އަލް-ޖާމިޢު ގައި ވެއެވެ. ޢަރަބި ބަހުގައި އައް-ލުޤަޠަތު މާނައަކީ މަގުމަތިން ފެންނަ ނުވަތަ ހޮވޭ ތަކެއްޗެވެ. ނުވަތަ އޭގެ މިލްކުވެރިޔާ ނޭނގޭ، ދޫކޮށްލެވިފައިވާ ނުވަތަ ވެއްޓިފައިވާ ތަކެއްޗެވެ.\nއަލް-މުޢުޖަމުއް-ލުޣަތުލް-ޢަރަބިއްޔާ އަލް-މުޢާޞަރާ ގައި ވެއެވެ. އައް-ލުޤަޠަތު އަކީ މީހަކަށް ލައިގަންނަ ނުވަތަ ފެންނަ އެއްޗެއް ފަހެ އޭނާ އެނަގާ އެއެއްޗެކެވެ. އަދި އިބްނު މަންޡޫރުގެ އަލް މުޢުޖަމު ލިސާނުލް ޢަރަބި ރަދީފުގައި ވެއެވެ. \"اللقط\" (އައް-ލުޤަޠު) އެއީ ބިންމަތީގައި އޮތް އެއްޗެއް ނެގުމެވެ. އެބަހީ ބިންމަތިން ހޮވޭ ނުވަތަ ފެންނަ ތަކެއްޗެެވެ. ހަމަ މިފަދައިން މުޢުޖަމުލް ޥަޞީޠުގައި އާއި އަދި މުޢުޖަމު މުޚްތާރު އައްޞިޙާހްގައި ވެސް ޛިކުރުވެފައި ވެއެވެ.\n*މުޢުޖަމު އެއީ ޢަރަބި ބަހުން ރަދީފެވެ.*\nމަޞްދަރު: https://www.almaany.com/ar/dict/ar-ar/لقطة/\nޚާލިދު ޢަބްދުލް ޢަލީމް މުތަވައްލީ އާއި ސުވާލު ދެންނެވުނެވެ: \"އައް-ލުޤަޠަތު މާނައަކީ ކޮބައި ހެއްޔެވެ؟ އަދި އޭގެ ޙުކުމް ތަކަކީ ކޮބައި ހެއްޔެވެ؟\" *ނޯޓު: މިއީ ޖުމްލަ ގޮތެއްގައި ރަނގަޅު މިޞްރުގެ ޝައިޚެކެވެ. ޖާމިޢަތުލް އަޒްހަރުން ކުއްލިއްޔަތުއް ޝަރީޢާ އަދި ޤާނޫނުގެ ދާއިރާއިން ޢިލްމު ޙާޞިލު ކޮށްގެން އަދި އުޞޫލުލް ފިޤުހުގެ ދާއިރާއިން މާސްޓާސް ހަދައިގެން އަދި ފިޤުހުގެ ރޮނގުން ޕީއެޗްޑީ ނަގައިގެންނެވެ. އަދި އެނޫން ގިނަ ޝައިޚުންތަކެއްގެ ކިބައިން ޢިލްމު ޙާޞިލުކޮށް އެކި ބޭބޭފުޅުންގެ ތަޒްކިޔާ ހޯދާފައިވެއެވެ. ބައްލަވާ: https://www.khaledabdelalim.com/home/catsmktba-768.html\nޖަވާބު: ފުރަތަމައަށް: އައް-ލުޤަޠަތުގެ މާނަ:\nއައްލުޤަޠަތު: އެއީ ގެއްލިފައިވާ ކޮންމެ އެއްޗެކެވެ. އެހެންޏާ އެއެއްޗެއްގެ ޛާތުގައި ޤީމަތެއް ނުވަތަ އަގެއް ވެއެވެ. އެހެންޏާ އޭގެ ޞާޙިބު ވެރި ފަރާތުގެ ގާތުގައި އޭގެ އަގު ވަޒަނެއް ވެއެވެ. އެފެނި ނުވަތަ ހޯދެނީ އޭގެ މިލްކުވެރި ފަރާތް ނުދަންނަ އެހެން ފަރާތަކަށެވެ. އެ ގެއްލިފައިވާ އެއްޗަކީ އެހެންޏާ (ދިރޭ އެއްޗެއް) ބަހާއިމަކަށް ޖަނަވާރަކަށް ޙަޔަވާނަކަށް ވެސް ވެދާނެއެވެ. ނުވަތަ އާދަމުގެ ދަރީން ކުރެ މީހެއްގެ މިލްކަކަށް ނުވަތަ އެއްޗަކަށް ވެސް ވެދާނެއެވެ. ނުވަތަ މަޢްޞޫމު މުދަލަކަށް ވެސް ވެދާނެއެވެ. އަދި އެފެނުނީ އޭގެ މިލްކުވެރިޔާ ހުރި ތަނަކުން ނުވަތަ އޭގެ މިލްކުވެރިޔާ ނެތް ތަނަކުން ކަމުގައި ވެސް ވެދާނެއެވެ. އެހެންވީ މީހަކަށް ނޭނގި ވެއްޓިފައި ނުވަތަ ހަނދާން ނެތި އޮޅިގެން ބޭއްވިފައި ނުވަތަ އެފަދަ ސަބަބުތަކާއި ހުރެއެވެ.\n* އަލް މުޥައްސަޢަތުލް ފިޤްހިއްޔާހ އަލް ކުޥައިތިއްޔާހ ގައި ވެއެވެ: ލުޤަޠަތު: ލުޣަވީ ކޮށް ލުޤަޠަތުގެ ތަޢުރީފަކި: މީހަކު ބިންމަތިން ނަގާ ކޮންމެ އެއްޗެކެވެ. އެއީ ކޮންމެ ކުޑަ ސުންބުއްޔެއްގެ އެތިކޮޅެއް ވިޔަސް ނުވަތަ އެންމެ ކަދުރެއްގެ މިންވަރު ވިޔަސް ވަނީ ލުޤަޠަތު އަކަށެވެ.\nއަދި ޝަރުޢީ ގޮތުން މާނައަކީ: އެއީ އޭގެ ވެރި ފަރާތުގެ ފުށުން ގެއްލިފައިވާ ކޮންމެވެސް މުދަލެއް އޭނާ ނޫން އެހެން މީހަކަށް ފެނިގެން ނެގުމެވެ. ނުވަތަ އެފަދައިން ގެއްލިފައިވާ ކޮންމެ އެއްޗެއް ފެންނަ މީހާ، އޭތި އަމާނާތެއްގެ ގޮތުގައި އޭތި ނެގުމެވެ. ބައްލަވާ: http://hadith.al-eman.com/الكتب/الموسوعة%20الفقهية%20الكويتية%20****/%20تعريف%20اللقطة/i232&d148766&c&p1\nދެވަނައަށް: އައް-ލުޤަޠަތުގެ ޙުކުމްތައް:\nހ. އެއެއްޗެއް ދެނެގަތުމެވެ. އަދި އޭތި ކިޔައިދީ މީސްތަކުންނަށް އޭގެ ޚަބަރު ފޯރުވައިދީ ޢާންމު ކުރުމެވެ. އަދި ވާޖިބު ވެގެންވަނީ އަހަރެއްގެ މުއްދަތަށް އެކަން ކުޅައުމެވެ. ފަހެ އެހާރުން އޭގެ މިލްކުވެރި ފަރާތް އެނގި ނުވަތަ މިލްކުވެރި ފަރާތް ހޯދިއްޖެ ނަމަ، ނުވަތަ އޭގެ މިލްކުވެރިފަރާތުގެ ވާރުތަވެރިޔެއް ނަމަހީވެސް – އަދި އަހަރުގެ މުއްދަތަކަށް ވުރެ ގިނަ ވިޔަސް ވެސް — އެދިނުން ވާހުށީ އޭގެ މިލްކުވެރި ފަރާތަށެވެ.\nއެހެންނޫންނަމަ، ޙަވާލު ވާނޭ ފަރާތެއް ނެތް ނަމަ، ދެން އެ ހޯދި ފަރާތް އެބޭނުން ކުޅަޔަސް މައްސަލައެއް ނެތެވެ. އެހެނަސް، އޭގެ މިލްކުވެރި ފަރާތް ނުވަތަ ވާރުތަ ފަރާތް އެނގުނު ދުވަހަކުން އަދި އެނގޭ ހިސާބުން އެ ޙައްޤުކަން ވޮޑުވެގެންވަނީ ހަމަ އޭގެ މިލްކުވެރި ފަރާތަށެވެ. އަދި އެއީ ކިތަންމެ ގިނަ ވަޤުތެއް ނުވަތަ ދިގު ޒަމާނަކަށް ފަހު ވިޔަސް ވެސް ވެހެވެ. އަދި އެކަމުގެ ދަލީލަކީ ދެޝައިޚުން (އެބަހީ އަލް ބުޚާރީ އަދި މުސްލިމްގެ) އަރިހުން ރިވާވެގެން އައިސްފައިވާ، ޒައިދު ބްނު ޚާލިދު އަލް ޖުހަނީ - ރަޟިޔަﷲ ޢަންހު - ގެ ޙަދީޘް ބަސްފުޅުގައި ވާފަދައިން، އެބޭފުޅާ ވިދާޅުވިއެވެ: ރަސޫލު ﷲ ﷺ ގެ އަރިހުން ލުޤަޠަހ އިން، ރަން ނުވަތަ ރިއްސާއި ބެހޭ ގޮތުން ސުވާލު ދެންނެވުނެވެ.\nފަހެ ޙަދީޘްކުރެއްވިއެވެ: \"އޭގެ ވިކާއުން އަދި ޢިފާޞްއިން އެ ދެނެގަންނާށެވެ. ދެން އަހަރު ދުވަހުގެ މުއްދަތަށް އޭގެ ވާހަކަ މީސްތަކުންނަށް އަންގައިދޭށެވެ. (އިޢުލާންކުރާށެވެ.) ފަހެ އެއްވެސް ބަޔަކަށް އެނޭނގިއްޖެ ނަމަ ފަހެ ތިބާ އެއިންފާޤު ކުރާށެވެ. (ހޭދަކޮށްލާށެވެ.) އަދި ތިބާގެ އަތުގައި އެޔަށް ވަދީޢާއެއް ބަހައްޓާށެވެ. ފަހެ ޒަމާނުން ކުރެ ދުވަހެއްގައި އެހޯދަން އޭގެ މިލްކުވެރިޔާ އަތުވެއްޖެނަމަ، ފަހެ އޭނާއަށް އެ ވަދީޢާ އަދާކޮށްލާށެވެ...\" * ވަދީޢާ: https://dhisalafiyyah.net/article/35729 (ބޭނުންކޮށް ނުވަތަ ހޭދަކޮށްލުމަށް ފަހުގައި އޭގެ އަމާނާތެއްގެ ގޮތުގައި ފައިސާ ނުވަތަ ބަދަލެއް ބައިންދާށެވެ. ދެން ވެރިފަރާތް އަތުވެއްޖެ ނަމަ އޭގެ ބަދަލުގައި އެއެއް ދޭނީއެވެ.)\n* އައް-ލުޤަޠަތުގެ ޙަދީޘް: صحيح مسلم كتاب : اللقطة 1722 ގައެވެ.\nއިތުރު ތަޚްރީޖުތައް: صحيح البخاري ( 91, 2372, 2427, 2428, 2429, 2436, 2438, 5292, 6112 )، سنن أبي داود ( 1704, 1706, 1707 )، سنن الترمذي ( 1372, 1373 )، سنن ابن ماجه ( 2504, 2507 )، موطأ مالك ( 2204 )، مسند أحمد ( 17037, 17046, 17050, 17060, 21686 ).\nއަދި ޙަދީޘް ބަސްފުޅުގައި އެވާ:\nއަލް ޢިފާޞް ދަންނައެވެ: އެއީ އެއެއްޗެއް އޮތް ނުވަތަ އެއެއްޗެއް ބަންދު ކުރެވިފައިވާ ނުވަތަ އެ ހެދިފައިވާ ބާވަތެވެ. އެއީ ޖަނަވާރު ހަމުން ވިޔަސް ނުވަތަ އެނޫން މަޢުދަނަކުން ވިޔަސް އޭގެ ބާވަތެވެ.\nއަދި އަލް ވިކާއު ދަންނައެވެ: އެއީ އެބަންދު ކުރެވިފައިވާ އެތި ބަނދެފައިވާ ގޮތެއް ނުވަތަ އޭގައި ވަލެއް ފަދަ އެއްޗެއް އެނޫން ވިޔަސް އޭގެ ޞިފަތަކެވެ. * މުސްލިމްގެ ބާބު: އައްލުޤަޠަހ މިޙަދީޘް ނަމްބަރު 1722 ގެ ޝަރަޙައިގައި 'އަލް މިންހާޖު ފީ ޝަރްޙި ޞަޙީޙި މުސްލިމު ބްނުލް ޙައްޖާޖު' ފޮތުގައި އައް-ނަވަވީ ގެނެސްފައިވެއެވެ. މިޙަދީޘް ބަސްފުޅުން ދޭހަ ވަނީ އެ ލުޤަޠަތުއެއްގެ ޞިފަ ދެނެގަތުމެވެ. އެކަލޭގެފާނު ﷺ އިޝާރާތް ކުރައްވަނީ އެއެއްޗެއް ރަނގަޅަށް މަޢުރިފާ ކޮށް ދެނެގަތުމެވެ. އެއްކަމަކީ، އެކަމުން އޭގެ މިލްކުވެރިޔާ ދެނެގަތުމަށް މަގެއް ފަހި ވުމެވެ. އަނެއްކަމަކީ އެއެއްޗެއް އިޢުލާނު ކުރުމުން، އެޔާއި ޙަވާލުވުމަށް އަންނަ ފަރާތަކީ އޭގެ މިލްކުވެރިޔާ ކަން ޔަޤީންކޮށް ކަށަވަރު ކުރުމެވެ. ފަހެ އައް-ނަވަވީ ގެންނަނީ އޭގެ ޞިފަތައް ޙަވާލުވާ ފަރާތް ރަނގަޅަށް ޞިފަ ކިޔައިދީފިއްޔާ އެއްވެސް ބަޔާން ކުރުމެއް ނެތިވެ އެދިނުން ވާޖިބުވާނެ ކަމުގައެވެ.\nއަދި އަހަރެމެންގެ އަޞްޙާބުން (އެބަހީ ޝާފިޢީން) ވިދާޅުވާ ކަމުގައެވެ: ބަޔާން ކުރުމާއި ނުލައި އެދިނުން ވާޖިބު ވެގެންނެއް ނުވެއެވެ. ޔަޢުނީ އޭގެ މިލްކުވެރިޔާ ޔަޤީން ކަށަވަރު ކުރުމެވެ.\nއެކަމަށް ދެން އަބޫ ޙަނީފާއާއި އަދި ޙަނަފީ މަޛްހަބުގެ ފިޤުހުވެރީން ބުނެތެވެ: އަދި މި ޙަދީޘް އިން ތައުވީލު ކުރެވެނީ، ޙަދީޘްގެ މުރާދަކީ އޭގެ ޙަވާލުވެރިޔާ އޭގެ ޞިފަ ތެދަށް ކިޔައި ދިނުމުން އެދިނުން ޖާއިޒުވެ ހުއްދަވަނީ އެވެ. ކޮންމެހެން ވާޖިބު ވަނީކީ އެއް ނޫނެވެ. ފަހެ ނުޤުތާއަކީ އެޙަވާލުވެރިޔާ އޭގެ ޞިފަތައް ތެދަށް އަދި ބުނުމަކުން، އަދި އެވަރަކުން ނުވަތަ އެހިސާބުން އެހޯދި ފަރާތުގެ މައްޗަށް އެދިނުން ވާޖިބު ވަނީއެއް ނޫނެވެ. އެންމެ މޮޅަށް ދެނެވޮޑިގަންނަވަނީ ﷲ އެވެ.\nއަދި ހޯދޭ ނުވަތަ ފެނުނު އެތި އެހިސާބުން ވަޤުތުން ތަޢުރީފުކޮށް ދެނެގަނެ އެންގުމަށް ވާޖިބު ވެގެންވެއެވެ.\n* ޢަރަބި ބަހުގައި 'ތަޢުރީފު'ގެ މާނައަކީ 'ޑެފިނީޝަން' ނުވަތަ 'ޑިސްކްރިޕްޝަން' ފަދަ މާނައެވެ. ނުވަތަ އެއްޗަކާއި ބެހޭ ގޮތުން އެނގުން ނުވަތަ އެއްޗެއްގެ މަފްހޫމެވެ. ދިވެހި ބަހުގައި ތާރީފު ކުރުމުގެ މާނަ: މަދަޙަ ޘަނާ ކިޔުމުގެ މާނައިގައި ނޫނެވެ.\nއަދި އެދެނެގަނެ އެންގުމުން ލަސްކުރުމީ އެފެނުނު މީހާ ފާފަވެރި ވާނޭ ކަމެކެވެ. އެހެނީ އައްލުޤަޠަތު ޙާޞިލުވި ހިސާބުން ވަޤުތުން އެތަޢުރީފުކޮށް އެންގުން އެއީ އޭގެ ޞާޙިބު ފަރާތަށް އެ އެންމެ އަވަހަށް ރައްދު ކުރެވޭނެ ގޮތެވެ. އެހެނީ ގެއްލިގެން ނުވަތަ ނުފެނިގެން އުޅޭ އެއްޗެއް އެ ގެއްލިއްޖެކަން އިނގޭ ހިސާބުން ހޯދަން ފެށުމާއި އެކު، އެހިނދުކޮޅުގައި އެހޯދައި އެއާއި މެދު ގަދައަށް ސުވާލުކުރެވިގެން ދެއެވެ. ފަހެ ވުމާއިއެކު، އެ ލުޤަޠަތު ތަޢުރީފުކޮށް ދެނެގަަނެ އެންގުމުން ލަސްވެއްޖެނަމަ، އަޞްލުގައި މީހަކަށް އެ ލުޤަޠަތު ހޯދައި ދިނުމުގެ ޙިކުމަތް ގެއްލުނީއެވެ. އަދި ފަހަރުގައި އޭގެ ޞާޙިބު ވެރި ފަރާތް އޭތި ދެން ނުފެނިގެން އޭތި ދެން ނުލިބޭނެ ކަމަށް ހިތައި އުންމީދު ކަނޑާވެސް ލަފާނެއެވެ.\nއިބްނު ޤުދާމާ އަލް-މަޤްދިސީ އަލް-ޙަންބަލީ އެބޭފުޅާގެ 'އަލް-މުޣްނީ' ގެ (6/7) ގައި ވިދާޅުވެލެއްވިއެވެ: \"އޭނާއަށް އެނގި ކުޅަދާނަވެ ހުރެ، އެއެއްޗެއް ފެނުނު ހިސާބުން އެއްޙަޥްލުތެރޭ (އެއް އަހަރުތެރޭ) އޭނާ އެތަޢުރީފުކޮށް ދެނެގަނެ އެންގުމަށް ލަސްކޮށްފިނަމަ، އޭނާ ފާފަވެރި ވެއްޖެއެވެ. އެހެނީ ނަބިއްޔު ﷺ ވަނީ (ތަޢުރީފުކޮށް އެންގުމަށް) އަމުރު ކުރައްވާފައި އެވެ. އަދި އެ އަމުރު ވަދެގެން ދަނީ ވާޖިބުކަމުގެ ތެރެއިންނެވެ.\nޢިޔާޟް ބްނު ޙިމާރި އަލް-މަޖާޝިޢީގެ އަރިހުން ރިވާ ވެގެން އައިސްފައިވާ ޙަދީޘް ބަސްފުޅުގައި އެކަލޭގެފާނު ޙަދީޘް ކުރެއްވާފައި ވަނީ އެއެއްޗެއް ސިއްރު ނުކުރުމަށެވެ. އަދި ނުފޮރުވުމަށެވެ. އެހެނީ މިގޮތަށް ކަންތައް ކުޅައީ ނަމަ މިކަން ވެގެން ދާނީ އެއެއްޗެއްގެ ޞާޙިބު ވެރި ފަރާތަށް އެއެއްޗެއް (ގެއްލުނު) ކަމެއްވެސް ނޭނގިފައި ވާނޭ ކަމުގެ ވަސީލަތަކަށެވެ. ފަހެ ޡާހިރު ގޮތަކީ، (ފާޅުކަން ބޮޑު ޢާންމު ގޮތަކީ) އަހަރެއް ވެނިމި ދާއިރުގައި އޭގެ ވެރި ފަރާތްވެސް އެއެއްޗަކާއި މެދު އުންމީދު ކެނޑި އަދި އެމަތިން ހަނދާން ނެތިވެ އަދި އެހޯދުން ވެސް ދޫކޮށްލުމެވެ.\" އެބޭފުޅާގެ ބަސްކޮޅު ނިމުނީއެވެ.\nއަދި އަލް-ބުހޫތީ އަލް-ޙަންބަލީ އެބޭފުޅާގެ 'ކައްޝާފު އަލް-ޤަނާޢި' ފޮތުގެ (4/264) ގައި ވިދާޅުވެލެއްވިއެވެ: \"އަދި އައް-ލުޤަޠަތު ފެނި ނެގި މީހާ، އޭނާ އެއެއްޗެއް ތަޢުރީފުކޮށް އެންގުމަށް އެއްޙަޥްލަށް (އެއްއަހަރަށް) ވުރެ ލަސްވެއްޖެނަމަ، އޭނާ ފާފަވެރިވެ އަދި (ތަޢުރީފުކުރުން) ވެއްޓިއްޖެއެވެ. ނުވަތަ އެއްބަޔަށް ލަސްވިޔަސް – ޔަޢުނީ ފުރަތަމަ އަހަރުގެ އެއްބަޔަށް – ލަސްވިޔަސް އެ ފަސްކުރުމަށް އޭނާ ފާފަވެރި ވެއްޖެއެވެ. – އެހެނީ ވަޤުތުން ތަޢުރީފުކޮށް އެންގުން އެއީ ވާޖިބުވެގެންވާ ކަމަކަށް ވާތީއެވެ. – އަދި ވެއްޓުމޭ މިބުނެވެނީ އޭތި ތަޢުރީފުކޮށް ދެނެގަތުން ފާއިތުވުމުންނެވެ. އެހެނީ ދެން އެއްއަހަރު ފަހުން އެދެނެގަނެ އެންގުމުން އޭގެ ޙިކުމަތެއް ޙާޞިލު ނުވެއެވެ. ފަހެ އަހަރުގެ އެއްބައި ވަންދެން ދޫކޮށްލާފައި ނަމަ ދެން ބާކީ އޮތް ހަމައެކަނި ދުވަސްތައް އަހަރަށް ހަމަވުމުގެ ކުރިން ތަޢުރީފުކޮށް އެންގުން ހުއްޓެވެ.\" އެބޭފުޅާގެ ބަސްކޮޅު ނިމުނީއެވެ.\nއަދިވެސް އެބޭފުޅާ ވިދާޅުވިއެވެ: (4/263): \"އަދި ކަމުގެ ޡާހިރު ގޮތަކީ، ފެނުނު މީހާއަށް އޮތީ ވަޤުތުން އެއެއްޗެއް ތަޢުރީފުކޮށް އެންގުމަށް ލާޒިމުވެފައެވެ. އެހެނީ ކަމުގެ ބޭނުމަކީ އަވަހަށް އެންގުމެވެ. އަދި އެއެއްޗެއް ގެއްލުނު މީހާ އެ ހިސާބުން އެއެއްޗެއް ހޯދަން އެދޭނެކަން ގައިމެވެ.\" އެބޭފުޅާގެ ބަސްކޮޅު ނިމުނީއެވެ.\nށ. ތަޢުރީފުކޮށް އެންގުމުގެ މުއްދަތު:\nދެ ޝައިޚުން (އެބަހީ އަލް-ބުޚާރީ އަދި މުސްލިމްގެ) އަރިހުން ޒައިދު ބްނު އަލް-ޖުހަނީ ރަޟިޔަﷲ ޢަންހު ގެ އަރިހުން ރިވާވެވިގެން އައިސްފައިވާ އެކަލޭގެފާނުގެ ޙަދީޘް ބަސްފުޅެވެ. އަދި ހަމަ މިޙަދީޘް ބަސްފުޅު އެހެން ރިވާޔަތެއްގައި އައިސްފައިވެއެވެ: \"އެއްއަހަރު ދުވަހަށް ބަލާށެވެ.\" ވުމާއިއެކު މިއީ ތަޢުރީފުކޮށް އެންގުމުގެ ވާޖިބު މިންވަރެވެ. އަދި އެފަދައިން ޖުމްހޫރު ޢިލްމުވެރީން ދެކިލައްވަތެވެ.\n[މަޞްދަރު: ނައިލުލް އަޥްޠާރި ލި އައް-ޝަޥްކާނީ: 157/4]\n* ނަބިއްޔު ﷺ ގެ ޙަދީޘް ބަސްފުޅުގައި އެއް އަހަރަށް ބެލުމާއި މެދު ދަންނައެވެ. އިމާމް މުސްލިމްގެ ޙަދީޘް 1172 ޝަރަޙަ ކުރައްވަމުން އައްނަވަވީ ގެނެސްފައިވެއެވެ: ޒައިދު ބްނު ޚާލިދުގެ ރިވާޔަތުގައި އެއް އަހަރު ކަމުގައި ވެއެވެ. އަދި އުބައްޔު ބްނު ކަޢުބު ރަޟިޔަﷲ ޢަންހު ގެ އަރިހުން އައިސްފައިވާ ޙަދީޘް ބަސްފުޅުގައި ތަޢުރީފުކޮށް އެންގުމަށް 3 އަހަރު ކަމުގައި ވެއެވެ. އަދި އެހެން ރިވާޔަތެއްގައި 1 އަހަރު ކަމަށެވެ. އަދި އެއް ރިވާޔަތުގައި ވަނީ ރާވީއަށް ޝައްކު އުފެދުނު ކަމަށެވެ. ވިދާޅުވިއެވެ: އެކަލޭގެފާނު ޙަދީޘް ކުރެއްވީ 1 އަހަރު ކަމެއް ނުވަތަ 3 އަހަރު ކަމެއް ތިމަންނާއަކަށް ނޭނގެއެވެ. އަދި އެހެން ރިވާޔަތެއްގައި 2 އަހަރު ނޫނީ 3 އަހަރު ކަމުގައި ވެއެވެ. އަލް ޤާޟީ ޢިޔާޟް ގެންނަވަތެވެ: ހުރިހާ ރިވާޔަތްތަކެއް ޖަމްޢު ކޮށްލުމުން އަންނަނީ ދެޤަޥްލެއްގެ މައްޗަށެވެ. އެއިން އެއް ޤަޥްލަކީ: ޝައްކާއި އަދި އިތުރުވާ ބައި އުނި ކޮށްލުމެވެ. އޭރުން ޝައްކުގެ ރިވާޔަތުން މުރާދު ކުރަނީ އެއް އަހަރު ކަމެވެ. އަދި ބާކީ އެހެން ޙަދީޘްތަކާއި ޚިލާފުވުމުން އިތުރުވާ ބައި ރައްދުކޮށް ދޫކޮށްލެވެއެވެ.\nއަދި ދެވަނަ ޤަޥްލު: އެއީ ދެ ޤަޟިއްޔާ ނުވަތަ ދެ ކަމެކެވެ. ފަހެ ޒައިދު ބްނު ޚާލިދު ރަޟިޔަﷲ ޢަންހުގެ ރިވާޔަތުގައި ވަނީ އެންމެ ކުޑަމިނުން ހުއްދަވެ ޖާއިޒުވާނެ މިންވަރެވެ. (ޔަޢުނީ އެންމެ ކުރު މުއްދަތަކުން އެއެއްޗެއް ހުއްދަ ވާނީ 1 އަހަރު ހަމަވެ އެއަށްފަހުގައި އެވެ.) އަދި އުބައްޔު ބްނު ކަޢުބު ރަޟިޔަﷲ ޢަންހުގެ ރިވާޔަތުގައި 3 އަހަރު އައިސްފައިވަނީ އޭނާގެ ވަރަޢަވެރި ކަމާއި އަދި ފަޟުލުވަންތަކަން އިތުރުވުމަށް ބަލައެވެ. ވިދާޅުވިއެވެ: އަދި ޢިލްމުވެރިން އިޖުމާޢު ވެލައްވަނީ 1 އަހަރުގެ މުއްދަތުން ފުދޭކަމަށެވެ. އެއިން އެއްބޭފުޅަކުވެސް 3 އަހަރަށް ތަޢުރީފުކޮށް އެންގުމަކަށް ޝަރުޠެއް ނުކުރައްވަތެވެ. އެއީ ޢުމަރު ބްނުލް ޚައްޠާބުގެ އަރިހުން އައިސްފައިވާ ރިވާޔަތެއް ފިޔަވައެވެ. އަދި ބެލެވޭ ގޮތުގައި އެއީ ޢުމަރުގެފާނުގެ އަރިހުން އެ ޘާބިތުވެގެން ނުވެއެވެ.\nއަލް އިމާމް އައް-ޝާފިޢީ އެބޭފުޅާގެ 'އަލް އުއްމު' ފޮތުގެ (68/4) ގައި ވިދާޅުވެލައްވަތެވެ: \"އެފަދަ މުދަލެއް އަހަރެއް ވަންދެން ތަޢުރީފުކޮށް އަންގާނީއެވެ. ދެން އޭގެ ފަހުގައި ބޭނުންނަމަ އެކާލާ ނުވަތަ ބޭނުން ކޮށްލާނީއެވެ. އަދި އެއަށްފަހު އޭގެ ޞާޙިބު ފަރާތް އަތުވެއްޖެ ނަމަ އޭގެ ބަދަލު އަދާކުރާނީއެވެ.\nއަދި ވިދާޅުވިއެވެ: އަހަރު ދުވަހުގެ މުއްދަތަކަށެވެ. އެއަށްފަހު އެކާލާ ނުވަތަ ބޭނުން ކޮށްލާނީއެވެ. – ފަސޭހަ ނުވާތީ އުނދަގޫ ޙާލަތުގައި ވިޔަސް ވެސް ވެހެވެ. – އެއީ ބޭނުން ނަމަ އެވެ. އެހެނެއްކަމަކު ތިމަންގެ ރައުޔުގައި އޭތި އޭނާގެ މުދަލާއި އެއްކޮށްލުމީ ރަނގަޅު ގޮތުގައި ތިމަން ނުދެކެވެ. އަދި ކައިގެން ނުވަތަ ބޭނުން ކޮށްގެން ވެސް ނުވާނެ އެވެ. އެއީ އޭގެ ޢަދަދާއި ވަޒަނާއި (ބަރުދަނާއި) އޮތް ގޮތާއި އޭގެ ޢިފާޞް އާއި ވިކާއު އަށް ހެކިވެއްޖައުމަށް ދާންދެނެވެ. ފަހެ ދެން މައްސަލައެއް ނެތެވެ. އޭރުން އޭގެ ޞާޙިބު ފަރާތް އައުމުން އޭގެ އެއްހަމަ ބަދަލު ދިނުން ހުއްޓެވެ. އަދި އޭގެ ޞާޙިބު ފަރާތް ވާޞިލް ނުވަނީސް އޭތި އޮތް މީހާ މަރުވެއްޖެނަމަ، އެވާހުށީ އޭނާގެ މުދަލުން ދައްކަން ޖެހޭ އޭނާގެ ދަރަނީގެ ތެރެއިންނެވެ. ހަމަ އެގޮތަށް ދޫވެ ގެއްލިފައިވާ (މަހުލަކާއެއްގައިވާ) ހަލާކެއްގެ ތެރޭގައިވާ ޝާތެއް، އަންހެން ކަންބަޅިއެއް ފެނުނަސަ ޢަމަލު ކުޅައުން އޮތީ މިފަދައިންނެވެ. އޭނާ އެކާލަން ލޯބިޖެހިއްޖެނަމަ ފަހެ އޭތި ވަނީ އޭނާއަށެވެ. އޭނާއާއި ޞާޙިބު ފަރާތް ދިމާވެއްޖެނަމަ އޭގެ ބަދަލު ދޭނީ އެވެ. އެހެނަސް ގެއްލިފައިވާ ޖަމަލެއް ނުވަތަ ގެރިއެއް ފެނިއްޖެނަމަ އެހެނަކުން ކަންތައް ކުޅައުމަށް އޭނާއަކަށް ނުވެތެވެ. އެހެނީ އޭތި އެގޮތް އޮތަށް ދިނުން އޭނާއަށް ވެއެވެ.\" އެބޭފުޅާގެ ބަސްކޮޅު ނިމުނީއެވެ.\nފަހެ އެހެންކަމުން، އެއަށް އަހަރެއް ވެގެން ދާއިރުވެސް އޭގެ ޞާޙިބު ފަރާތް އަތު ނުވެއްޖެ ނަމަ، އޭނާއަށް އޭގެން ނަފާ ލިބިގަތުން ހުއްދައެވެ. އެއީ އޭނާ މުއްސަނދި ކަމުގައި ވިޔަސް ވެސް ވެހެވެ. އަދި ބޭނުން ކުރުމުން އެ ވެގެންދަނީ އޭނާގެ މައްޗަށްވާ ލޯނެއް ފަދައިންނެވެ. * ލުޤަޠަތުއާ ބެހޭ އިތުރު ޙަދީޘް ބަސްފުޅެއް: صحيح البخاري 2429 كتاب : في اللقطة | باب : إذا لم يوجد صاحب اللقطة بعد سنة.\nއެޙަދީޘް ބަސްފުޅުގެ މަޞްދަރުތައް: صحيح البخاري ( 91, 2372, 2427, 2428, 2436, 2438, 5292, 6112 )، صحيح مسلم ( 1722 )، سنن أبي داود ( 1704, 1706, 1707 )، سنن الترمذي ( 1372, 1373 )، سنن ابن ماجه ( 2504, 2507 )، موطأ مالك ( 2204 )، مسند أحمد ( 17037, 17046, 17050, 17060, 21686 ). އެއަށްފަހުގައި ފަހެ ދަންނައެވެ. އަލް ބުޚާރީގެ މިޙަދީޘް ބަސްފުޅު 2429 ގެ ޝަރަޙައިގައި އިބްނު ޙަޖަރުގެ ޝަރަޙަ 'ފަތުޙުލް ބާރީ' ގައި ގެންނަވަތެވެ. އަދި ލުޤަޠަތު ތަޢުރީފުކޮށް އެންގުމަށް ފަހު އަހަރެއްގެ މުއްދަތު ހަމަވުމުގެ ފަހުގައި ދެން އޭގެ ޞާޙިބު ފަރާތް އަތު ވެއްޖެ ހިނދު އެއަށް ޟަމާންވުމާއި (ބަދަލު ދެއްކުމާއި) އަދި ނުވުމާއި ދެމެދު ޢިލްމުވެރިން އިޚްތިލާފުވެލައްވަތެވެ. ފަހެ ޖުމްހޫރު ބޭފުޅުން ދެކިލައްވަނީ އެ ރައްދު ކުރުމަށް ވާޖިބުވާނެ ކަމަށެވެ. އެއީ އޭގެ ވެރި ފަރާތުން އައިސް އެޔާއި ބެހޭ ގޮތުން ތެދަށް ޘާބިތު ކޮށްދިނުމެއް ވާނަމައެވެ. އަދި އެބޭނުން ކޮށް ނުވަތަ ހޭދަކޮށްފައިވީ ނަމަ، އޭގެ ބަދަލަު ދިނުމެވެ. އަދި މިކަމުގައި ޝާފިޢީންގެ ޞާޙިބާ އަލް-ކަރާބީސީ ޚިލާފު ވިއެވެ. އަދި އެބޭފުޅާގެ ދެ ޞާޙިބުން އަލް-ބުޚާރީއާއި އައްޡާހިރިއްޔާގެ އިމާމު ދަޥޫދު ބްނު ޢަލީ އަލް-އަޞްބަހާނީ އައް-ޡާހިރީ މިދެބޭފުޅުން އެބޭފުޅާއާ އެއްބަސްވެލައްވަތެވެ. އެހެނަސް ދާވޫދު ދެކެނީ ޖުމްހޫރު ޢިލްމުވެރީންގެ ރައުޔަށް ހެއްކާއި އެކީގައި ޘާބިތު ކޮށްފިނަމަ ދޭން ޖެހޭނެ ކަމަށެވެ. އަދި ޖުމްހޫރުންގެ ޙުއްޖަތް ގެންނަވަނީ އިސްވެ ދިޔަ ރިވާޔަތަކުންނެވެ. އެއީ ޙަދީޘްގައިވާ: \"ތިބާގެ އަތުގައި އޭގެ ބަދަލުގައިވާ ވަދީޢާއެއް ބެހެއްޓުމުގެ\" ބަސްފުޅުންނެވެ. އަދި މުސްލިމްގެ ޙަދީޘް ބަސްފުޅުގައި ބުސްރު ބްނު ސަޢީދުގެ އަރިހުން ޒައިދު ބްނު ޚާލިދުގެ އަރިހުން އައިސްފައިވާ ރިވާޔަތުގައި ވެސް މިހެން ވެއެވެ. އަދި އިސްވެފައިވަނީ އެ މަޢުރިފާކޮށް ދެނެގަތުމަށް ފަހު އެންގުމަށް ފަހު އެކެއުމަށެވެ. ނުވަތަ އެ ބޭނުން ކޮށްލުމަށެވެ. އަދި އޭގެ ޞާޙިބު ފަރާތް އަތުވެއްޖެނަމަ، ދެން އޭނާއަށް އަދާކުރުމަށެވެ. އެހެންކަމުން ޡާހިރު ޤަޥްލަކީ އޭގެ ޞާޙިބު އަތުވެއްޖެ ނަމަ އެވެ. އަދި އެއީ އެކެއުމަށް ނުވަތަ ބޭނުން ކުޅައުމަށް ޙަދީޘް ކުރެއްވި ބަހުގެ ފަހުން އެކަލޭގެފާނު ޙަދީޘް ކުރެއްވި ބަސްފުޅެވެ. ފުރަތަމަ ގެންނެވީ ބޭނުން ކުރިޔަސް މައްސަލައެއް ނެތް ކަމުގައި ވާހަކައެވެ. އެހެންކަމުން މިއިން ދޭހަކޮށް އަންގައިދެނީ މިޝަރުޠު އައިސްފިނަމަ، އެބަހީ އެކެއުމަށް ނުވަތަ ބޭނުން ކުޅައުމަށް ފަހުގައި އޭގެ މިލްކުވެރިޔާ އަތުވެއްޖެނަމަ، އެ ރައްދު ކުރުން ވާޖިބު ކަމަށެވެ. އަދި ބޮޑަށް ފަހުމް ކޮށްދެނީ އޭގެ ބަދަލު ދިނުމަށެވެ.\nއަދި ބަކީ އެހެން ރިވާޔަތްތަކަށް އަޅާ ބަލާއިރުގައި އެބަސްފުޅުގައި އެއްބައި ޙަޛުފްވެ ފޮރުވިފައިވާ ވާކަމަށް ދަލީލުކުރެވެއެވެ. އަދި އޭގެ ތަޤްދީރަކީ (އަޞްލު ގޮތަކީ): \"އޭގެ ޢިފާޞް އާއި ވިކާއު މަޢުރިފާކޮށް އެންގުމަށް ފަހުގައި ދެން އޭތި ކާލާށެވެ. ނުވަތަ ބޭނުން ކޮށްލާށެވެ. އެއީ އޭގެ ވެރި ޞާޙިބު ފަރާތް އަތު ނުވެއްޖެ ނަމައެވެ. ފަހެ ދެން އޭގެ ވެރި ޞާޙިބު ފަރާތް އަތު ވެއްޖެ ނަމަ ފަހެ އޭނާއަށް އެ އަދާކުރާށެވެ.\" އަދި ސުނަނު އަބީ ދާޥޫދުގެ ރިވާޔަތް މިވަޖުހުގައި މާ ޞަރީޙަ ވެގެން ވެއެވެ. އެ ރިވާޔަތުގެ ލަފްޡުގައި އައިސްފައި ވެއެވެ: \"އަދި އޭގެ ވެރި ފަރާތް އަތުވެއްޖެނަމަ ފަހެ އޭނާއަށް އެޙަވާލުކޮށް އަދާކުރާށެވެ. އޭނާ އަތު ނުވެއްޖެ ނަމަ، ފަހެ އޭގެ ޢިފާޞް އާއި ވިކާއު ދެނެގަނެ އެންގުމަށް ފަހުގައި ދެން އެ ކާލާށެވެ. ބޭނުން ކޮށްލާށެވެ. ފަހެ ދެން އޭގެ ވެރި ފަރާތް އަތުވެއްޖެ ނަމަ ފަހެ އެ އަދާކުރާށެވެ.\" ފަހެ އެ އަދާކުރުމަށް މިތަނުގައި އަމުރު ކުރައްވާފައި ވަނީ އެކެއުމަށް ނުވަތަ ބޭނުން ކުޅައުމަށް އިޛުނަ ދެއްވުމުގެ ކުރިންނާއި އަދި ފަހުންނެވެ. އަދި ޖުމްހޫރުންގެ އެންމެ ބާރުގަދަ ޙުއްޖަތަކީ މިއީ އެވެ.\nއަދި އިމާމް އަބޫ ދާވޫދު އަދިވެސް ޠާރިޤު ބްނު ޢަބްދުﷲ ބްނު ޔަޒީދު، އަލް-މުންބަޢިޘުގެ މަޥްލާ، އެބޭފުޅާގެ ބައްޕާޅުގެ އަރިހުން ޒައިދު ބްނު ޚާލިދު ރަޟިޔަﷲ ޢަންހު އަރިހުން މިޙަދީޘް ރިވާ ކުރައްވަތެވެ: \"ފަހެ އޭގެ ޞާޙިބު ފަރާތް އަތު ވެެއްޖެ ހިނދު، އޭނާއަށް އެދޭށެވެ. އޭނާ އަތު ނުވެއްޖެ ނަމަ، އޭގެ ވިކާއު އާއި ޢިފާޞް ދެނެގަނެ އަންގާށެވެ. ދެން އެ މިހާރު އޮތް ފަރާތުގެ އަތުގައި ރައްކާތެރި ކަމާއިއެކު ބާއްވާށެވެ. ފަހެ ދެން އޭގެ ޞާޙިބު ފަރާތް އަތުވެއްޖެ ހިނދު، އޭނާއަށް އެދޭށެވެ.\"\nއަދި އިމާމް އިބްނު އަބީ ޝައިބާގެ އަލް-މުޞައްނަފުގައި އެބޭފުޅާގެ ތަރުޖަމާގައި ވިދާޅުވިއެވެ:\" ފަހެ އެވަނީ އެފެނުނު މީހާއަށެވެ.\" ޔަޢުނީ: އަހަރު މުއްދަތު ހަމަވުމުން އޭތި ފެނުނު މީހާއަށް ހުއްދަވީއެވެ. އަދި އޭގެ ފަހުގައި އެއަށް ޟަމާން ވުމާ ބެހޭ ގޮތުން އެބޭފުޅާ ހުއްޓި ސުކޫތު ވެލައްވާ އެއްވެސް އެއްޗެކޭ ވިދާޅުނުވެތެވެ. އަދި އައް-ނަވަވީ މިކަމުގެ އިތުރު ތަފްޞީލުތަކެއް ގެނައެވެ. އެއީ އޭތި ފެނުނު ފަރާތަށް އެފެނުމަށްފަހުގައި އޭނާއަށް އެ މިލްކު ނުވަނީސް އެބަހީ އެމަޢުރިފާކޮށް އަންގާތާ އަހަރެއް ނުވަނީސް އޭގެ ވެރި ފަރާތް އަތުވެއްޖެނަމަ އޭތި އެ އޮތްގޮތަށް އެއްވެސް ބަދަލެއް ނެތިވެ އެޛާތުގައި ދޭންޖެހޭނެ ކަމަށެވެ. އެހެނަސް މުއްދަތަށް ފަހުގައި ދެން އޭގެ ވެރި ފަރާތް ނައިސްފި ނަމަ އެވަނީ އެފެނުނު މީހާއަށެވެ. އަދި އެއާއި މެދުގައި އާޚިރަތް ދުވަހަކުން އޭނާއަކާއި ސުވާލު ނުކުރެވެއެވެ. އެހެނީ އަމާނާތުގެ މުއްދަތުން އެކެނޑިއްޖެއެވެ. ދެން އެއަށްފަހުގައި ވެސް އޭގެ ވެރި ފަރާތް އަތުވެއްޖެ ނަމަ އަދި އޭތި ޞިފަ ކޮށް ހެކިދީ ޘާބިތު ކޮށްފިނަމަ، އެހޯދި ފަރާތަށް ވަނީ އޭގެ ބަދަލު ދިނުމަށެވެ. އެއީ އޭގެ ވެރި ފަރާތަށް ލިބިގެންވާ ޙައްޤެކެވެ. އަދި ކިތަންމެ ކޮޅު ކޮޅަށް އެނބުރުނަސް ވެސް އެ ޣަރާމާ ނުވަތަ ބަދަލެއް އޭގެ ޙައްޤު ވެރި ފަރާތަށް ދިނުން އެހޯދި ފަރާތަށް އެހިސާބުން ލާޒިމް ކުރެތެވެ. އަދި ޖުމްހޫރު ޤަޥްލަކީ އެއީ އެވެ.\nއަދި ބައެއް ސަލަފުންގެ ބޭކަލުން ވިދާޅުވަތެވެ: ކޮންމެހެން އޭނާގެ މައްޗަކަށް ލާޒިމް ވެގެންނެއް ނުވެއެވެ. އެއީ ޡާހިރުކޮށް އަލް ބުޚާރީގެވެސް އިޚްތިޔާރެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ.\nނ. އޭގެ ޙުކުމް، ވުޖޫބު ނުވަތަ ވާޖިބު ވުމާއި އަދި ނަދަބު ނުވަތަ މަންދޫބު ހުއްދަވުމާއި އަދި އިބާޙާ ނުވަތަ މުބާޙް ހުއްދަ ވުމާއި އަދި ޙުރުމާ ނުވަތަ ޙަރާމް ވުމާއި އަދި ކަރާހާ ނުވަތަ މަކްރޫހަ ވުމުގެ މައްޗަށް އަޅައި ބަލާއިރުގައި:\n1. ވުޖޫބު: އައްސުބުކީ އާއި އަދި ޝާފިޢީން ދެކިލައްވަނީ، މީހަކަށް ލުޤަޠަތުއެެއް ލައިގަނެއްޖެނަމަ އެނެގުން ވާޖިބެވެ. އެއީ އޭތި އެހެން އޮއްވާ ގެއްލިދާނެ ކަމުގެ ބިރު ވާތީއެވެ. އަދި އެވަންނަނީ އަމާނާތްތަކުގެ ތެރެއިންނެވެ. އެއީ ﷲ ތަޢާލާގެ މި އަމުރުފުޅަށް އިމްތިޘާލުވެ ތަބާވުމުގެ ގޮތުންނެވެ. އެއީ: \"إِنَّ ٱللَّهَ يَأْمُرُكُمْ أَن تُؤَدُّوا۟ ٱلْأَمَٰنَٰتِ إِلَىٰٓ أَهْلِهَا\" މާނައީ: \"ހަމަކަށަވަރުން، އަމާނާތްތައް ތައް، އޭގެ އަހުލުވެރިންނަށް އަދާކުރުމަށް، ތިޔަބައިމީހުންނަށް ﷲ އަމުރުކުރައްވަތެވެ.\" [އައް ނިސާއ: 58]. އަދި އޭތި އެހެން އޮށްވާ ގެއްލިދާނެ ކަމުގެ ބިރު ނެތް ނަމަ މުސްތަޙައްބު ވެގެން ވެއެވެ. 2. ނަދަބު ނުވަތަ މަންދޫބު ހުއްދަ: ފެންނަ ފަރާތަށް ހޯދޭ އެތި، އެގޮތަށް ދޫކޮށްލުމުން އެގެއްލިދާނެ ކަމުގެ ބިރު އޮތުމުން، އޭތި ދޫކޮށްލާ ނުނެގުމަށް ވުރެ ބޮޑަށް އޭގެ ޞާޙިބު ފަރާތަށްޓަކައި އެނަގައި އެފަރާތް ހޯދައި އެ ޙަވާލުކުުރުން މާރަނގަޅުވެފައި ފަޟުލުވަންތަކަން ބޮޑު ވާތީ އެވެ. އެހެނީ އޭގެ މައްޗަށް އޭނާ ބިރުވެތި ވެފައި، އޭގެ ވެރި ޞާޙިބު ފަރާތަށްޓަކައި އޭނާ އޭތި ނެގުން އެއީ މުސްލިމުންގެ މުދަލަށްޓަކައި އާލާކުރެވޭ ހެޔޮ ރަނގަޅު ކަމެކެވެ. ފަހެ އެހެންކަމުން މުސްތަޙައްބުވެގެން ވެއެވެ.\n3. އިބާޙާ ނުވަތަ މުބާޙް ހުއްދަ: އިބާޙަތުގެ ޙާލަތާއި މެދު ދަންނައެވެ. އެއީ އެ ގެއްލިފައިވާ އެއްޗައް އެއްވެސް ބިރެއް ނެތް ޙާލަތެވެ. ފަހެ އޭނާ ބޭނުން ނަމަ އޭގެ ވެރި ޞާޙިބަށްޓަކައި އެނަގަނީއެވެ. އަދި މިއީ ޙަނަފީންގެ މަޛްހަބެވެ. އަދި އަލް މަބްސޫޠުގެ ޞާހިބު އައްސަރްޚަސީ އަލް ޙަނަފީ ބުނެއެވެ: \"އަދި އަހަރެމެންގެ މަޛްހަބުގެ ޢިލްމުވެރިންނާއި ޢާންމު ފިޤުހުވެރީން ދެކިލައްވައެވެ: އޭ ދޫކޮށްލުމަށްވުރެން އެނެގުން މާރަނގަޅެވެ. އެއީ އެ ދޫކޮށްލާފިއްޔާ އެޚާއިނު ޚިޔާނާތްތެރި މީހާކުވެސް ނަގާފާނެއެވެ. އޭރަށް އެކަލޭގެ އޭތީގެ މިލްކުވެރިޔާއަށް ސިއްރުކޮށް ފޮރުވަފާނެތެވެ.\"\n4. ކަރާހަހ: ގެއްލިފައިވާ އެއްޗެއް އޭނާ ނަގައި އޭނާގެ އަތުން އަނެއްކާ އެ ގެއްލިދާނެ ކަމުގެ ބިރު އޮވެއްޖެނަމަ އޭތި ނެގުން އޭނާގެ މައްޗަށް މަކުރޫހަ ވެގެންވެއެވެ.\n5. ޙުރުމަހ: އޭނާގެ އަމިއްލަ ނަފްސުގެ ބޭނުމުގައި ގެއްލިފައިވާ އެއްޗެއް ނެގުން އޭނާގެ މައްޗަށް ޙަރާމް ވެގެންވެއެވެ. އެއީ އޭނާ އޭތީގެ ވެރި ޞާޙިބު ފަރާތަށް އެ ރައްދު ކުރުން ނޫން ބޭނުމެއްގައި އޭނާ އޭތި ނަގާނަމައެވެ. ފަހެ އިމާމް މުސްލިމް، ޒައިދު ބްނު ޚާލިދު އަލް ޖުހަނީ ރަޟިޔަ ﷲ ޢަންހުގެ މަގުން ޙަދީޘް ބަސްފުޅު ނެރުއްވިއެވެ. ހަމަކަށަވަރުން ނަބިއްޔު ﷺ ޙަދީޘް ކުރެއްވިއެވެ: \"(ޖަމަލު ފަދަ) ބަހާއިމެއް ގެއްލިފައި ވަނިކޮށް، އެފެންނަ މީހާ އޭތި މަޢުރިފާ ނުކޮށް ނާންގާ އެނަގައި (މިލްކުވެރި ކޮށްފި) ނަމަ، އޭނާ އެއީ ފުރެދިއްޖެ މީހެކެވެ.\" *ޙަދީޘް: صحيح مسلم: 1725 كتاب : اللقطة | باب : في لقطة الحاج\nމަޞްދަރުތައް: مسند أحمد ( 17055 ).\nމުސްލިމް 1725 ގައި މިޙަދީޘްގެ ޝަރަޙައިގައި އައްނަވަވީ ބުނެތެވެ: މިއީ ލުޤަޠަތުއެއް މަޢުރިފާކޮށް އެންގުން ލާޒިމް ކުރާ މަޛްހަބުގެ ރައުޔުގެ މުޠުލަޤު ދަލީލެކެވެ. އެއީ އެ ލުޤަޠަހ މިލްކު ކުރުމުގެ ބޭނުމުގައި ނުވަތަ އޭގެ ޞާޙިބު ފަރާތަށް އެ ރައްކާ ކުރުމުގެ ބޭނުމުގައި ވިޔަސް ވެސް ވެހެވެ. އަދި ޞައްޙަ ގޮތަކީ ވެސް މިއީއެވެ. އަދި މިކަމުގައި އޮތް ޚިލާފު އިސްވެ ބަޔާންވެ ހިނގައްޖެއެވެ. އަދި މިތަނުގައި އައިސްފައިވާ ގެއްލިފައިވާ އެތީގެ މާނަ ކުރެވެނީ ޖަމަލު ފަދަ ބަހާއިމް ކަމުގައި މާނަ ކުރުން ޖާއިޒުވެ. އެއީ އެފަދަ އެއްޗެއްސަކީ އޭތި ހޯދޭ ފަރާތަށް މިލްކުވުން ޖާއިޒު އެއްޗެއްސެއް ނޫނެވެ. އެއީ އޭގެ ޞާޙިބު ފަރާތަށްޓަކައި ރައްކާތެރިވެ އަމާނާތްތެރިވާންޖެހޭ އެއްޗެއްސެވެ. އަދި ޙަދީޘްގެ މާނައަށް: \"އަދި އޭނާއަކަށް އެމިލްކުވެރި ކުރުމެއް ނުވެއޭ\" މިފަދައިން އިތުރު ކުރެވެއެވެ.\nއަދި އެހެނަސް ލުޤަޠަތު މައްސަލައިގައި އެއްވެސް ޙާކިމަކަށް ނުވަތަ ވެރިއެއްގެ އިޛުނައަކަށް ނުބެލެވެއެވެ. އޭގެ ބާރު އޮތީ އެފެންނަ މީހާއަށެވެ. އެހެނަސް އޭނާއަށް ޝަރުޠު ތަކެއް ވެއެވެ. އަދި އޭގެ ވެރި މިލްކުވެރިޔާއަށް އެނގި އެފަރާތް ޘާބިތު ވާހިސާބުން ހޯދި ފަރާތުގެ ޒިންމާ އަދާކޮށް އޭގެ ޙައްޤު ވެރިޔާއަށް އެ ރައްދު ކުރެވެއެވެ. އަދި މިކަމުގައި މުއްސަންޖެއް ފަޤީރެއް ފަރަޤު ކުރުމެއް ނުވެތެވެ. އަދި މިއީ އަހަރެމެންގެ މަޛުހަބެވެ. އަދި ޖުމްހޫރުގެ ވެސް މަޛްހަބެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ.*\nއިތުރަށް ފައިދާ ލިބިގަތުމަށް ޢާންމު ފަތުވާ ނަމްބަރު: 3521 އަދި މާލީ މުޢާމަލާތު ފަތުވާ ނަމްބަރު: 3354، 6114 އަށް ރުޖޫޢަވެ ބަލައިލާށެވެ. އަދި އެންމެ މޮޅަށް ދެނެވޮޑިގަންނަވަނީ ﷲ ތަޢާލާއެވެ.\n[ފަތުވާ: މާލީ މުޢާމަލާތު ފަތުވާ ނަމްބަރު: 6172، ތަން: މިޞްރު، ތާރީޚު: 20/11/2016] ލިންކު: https://www.khaledabdelalim.com/home/play-6429.html",""],["މ.މ.އ.","","","އިޖުތިހާދުގައި، ﷲ އެބޭކަލުންނަށް ރުއްސުން ލެއްވި ޞަޙާބީންގެ މަންހަޖުގެ ތެރެއިންވާ ބައެއް ޞުވަރުތައް. (މިޘާލުތައް)\nދުކްތޫރު މަރްޢީ ބްނު ޢަބްދުﷲ ބްނު މަރްޢީ އަލް ޖުބައިހީ އައް-ޝަހްރީގެ ޤަލަމުން. (އަބްހާގެ މުޢައްލިމުންގެ ކުއްލިއްޔާގެ ޔުނިވާރސިޓީ އުސްތާޛްއެއް އަދި އެތަނުގެ ދިރާސާތުލް އިސްލާމިއްޔާ ގޮފީގެ ރައީސް)\nނޯޓް: މިއީ تربيتنا... نحو تربية إسلامية واعية ގެ ވެބްސައިޓުގެ މަކްތަބަތުގެ ތެރެއިން، ޢިލްމީ މަޖައްލާތަކުގެ ތަކުގެ ތެރެއިން، އަބްހާގެ މުޢައްލިމުންގެ ކުއްލިއްޔާގެ ޙަޥްލިއްޔާގެ ފުރަތަމަ ޢަދަދު ގޮތުގައި ޝާއިޢު ކޮށްފައިވާ ލިޔުމުގެ ތަރުޖަމާ އެކެވެ. {އަދި މިފަދަ ބުރެކެޓު ތެރޭގައި އެވަނީ މުތަރުޖިމު އިތުރުކޮށްފައިވާ ނޯޓުތަކެކެވެ.}\n{މި ލިޔުމުގެ ފުރަތަމަ މަބްޙަޘްގައި ލިޔުންތެރިޔާ ގެނެސްފައިވެއެވެ:} ފުރަތަމަ މަބްޙަޘް: ﷲ އެބޭކަލުންނަށް ރުއްސުން ލެއްވި ޞަޙާބީންގެ އިޖުތިހާދުތަކުގެ ތެރެއިން ބައެއް ޞުވަރުތައް.\nފުރަތަމަ ޞުވަރު: ޚިލާފަތުގެ ޤަޟިއްޔާ: (ޚަލީފާއެއް ޢައްޔަން ކުރުމުގެ މައްސަލާގައި ޞަޙާބީންގެ އިޖުތިހާދު)\nނަބިއްޔު ﷺ ސުވަރުގެ ވަޑައިގަތުމަށްފަހު، ޞަޙާބީންނަށް ޚިލާފަތުގެ މައްސަލައިގައި ވަރުގަދަ އަޘަރުތަކެއް ކުރިމަތި ވިއެވެ. އެހެނީ، އަންޞާރިއްޔަ ބޭކަލުން ބޭނުންފުޅު ވެލެއްވީ، އެކަންތައް އެބޭކަލުންނަށް ދޫކޮށްލެއްވުމަށެވެ. އަދި އެބޭކަލުން ސަޢްދު ބްނު ޢުބާދަތު ރަޟިޔަﷲ ޢަންހު އިޚްތިޔާރު ކުރެއްވިއެވެ. އަދި އެހިނދުގައި، މުހާޖިރުންގެ ބޭކަލުންނާއި އަދި އަންޞާރިއްޔަ ބޭކަލުންގެ ދެމެދުގައި މުނާޤަޝާތުތައް (ޚިޔާލުތަފާތުންވެ، އަރާރުންތަކެއް) ހިނގާ ދިޔައެވެ. އަދި އެ ގަޑުބަޑު ނިމުމަކަށް އައީ، އަބޫ ބަކްރު އައް-ޞިއްދީޤް ރަޟިޔަﷲ ޢަންހު އަށް ޚަލީފާކަން ޙަވާލު ކުރައްވައި، ބައިޢަތު ހިއްޕެވުމަށް، ހުރިހާ ބޭކަލުން އިއްތިފާޤު ވެލެއްވި ހިސާބުންނެވެ. އަދި އެއްވެސް ބޭކަލެއް މި ބައިޢަތާއި ދެކޮޅުވެ، ޚިލާފެއް ނުވެތެވެ.\nއަދި އެބޭކަލުން، އަބޫ ބަކްރު ރަޟިޔަﷲ ޢަންހު އިސްކުރެއްވީ; މީސްތަކުންގެ ތެރޭގައި (ނަމާދުގެ ޖަމާޢަތުގައި) އިމާމްކަން ކުރެއްވުމަށް ނަބިއްޔު ﷺ، އެބޭފުޅާ އިސްކުރެއްވީތީއެވެ. ފަހެ އެޙާދިޘާއަށް އަޅައި ބަލައި، އަލް އިމާމަތު އައް-ޞުޣުރާއިން، (ނަމާދުގެ ޖަމާޢަތުގެ އިމާމްކަން، ކުޑަ އިމާމްކަމުން) އަލް އިމާމަތު އަލް-ކުބްރާއަށް (ޚިލާފަތުގެ އިމާމްކަން، ބޮޑު އިމާމްކަމަށް)، ޞަޙާބީން ޤިޔާސް ކުރެއްވިއެވެ. އަދި އެބޭކަލުން ވިދާޅުވިއެވެ: \"އަހަރެމެންގެ ދީނީ ކަންތައްތަކުގައި އަހަރެމެންނަށް އިމާމް އެއްގެ ގޮތުގައި ރަސޫލު ﷲ ﷺ ރުހިވަޑައިންނެވި ބޭކަލަކަށް، އަދި އަހަރެމެން ނުރުހުންވާނީ ފަހެ ކިހިނަކުން ހެއްޔެވެ؟ އެހެންކަމުން އަދި ދުނިޔަވީ ކަންތައްތަކުގައި އެބޭކަލަކު އިމާމެއްގެ ގޮތުގައި ވުމަށް، އަހަރެމެން ނުރުހުން ވާންވީ ފަހެ ކިހިނަކުން ހެއްޔެވެ؟!\" [މަރުޖިޢު: المدخل إلى مذهب الإمام أحمد : تأليف / العلامة عبد القادر بن بدران الدمشقي. صححه وقدم له وعلق عليه: د/عبدالله التركي. الناشر: مؤسسة الرسالة. ط(2)، 1405]\n{ރަސޫލު ﷲ ﷺ އާލަސްކަންފުޅު ގަދަވެގަތް ހިނދު އެކަލޭގެފާނަށް މުސްލިމުންގެ ޖަމާޢަތުގައި އިސްވެ އިމާމްކަން ކުރެއްވުމަށް ޢުޛުރުވެރި ވެލެއްވިއެވެ. އަދި އެފަދަ ދުވަހެއްގައި، އެއްފަހަރަކު ނަމާދަށް ބިލާލުގެފާނު ގޮވާލެއްވި ހިނދު، އަބޫ ބަކްރު ރަޟިޔަ ﷲ ޢަންހު ވެސް ނެތުމުން، އެތަނުގައި ޢުމަރު ރަޟިޔަ ﷲ ޢަންހު ހުންނެވުމުން، އެބޭފުޅާ މުސްލިމުންގެ ޖަމާޢަތައިގެން އިމާމްވެ ނަމާދު ކުރެއްވިއެވެ. އަދި އޭރު ޢުމަރު ރަޟިޔަ ﷲ ޢަންހު ހީފުޅު ކުރެއްވީ އެއީ ރަސޫލު ﷲ ﷺ އަމުރުފުޅު ކުރައްވައިގެން ކަމަށެވެ. އެހެނަސް އެ ޚަބަރު ރަސޫލު ﷺ އަށް ފޯރައި އެނގިލެއްވުމުން އެކަލޭގެފާނު އެކަމާ ނުރުހުންވެ އިންކާރު ކުރެއްވިއެވެ. އަދި އިމާމްކަމަށް އަބޫ ބަކްރު ރަޟިޔަ ﷲ ޢަންހު އިސް ކުރެއްވުމަށް އަމުރުފުޅު ކުރެއްވިއެވެ.\nހަމަ މިފަދައިން، އެހެން ފަހަރެއްގައި ޢާއިޝަތު ރަޟިޔަ ﷲ ޢަންހާ، ރަސޫލު ކުރެން އެދިލެއްވިވެ. އެކަމަނާގެ ބައްޕާފުޅު އަބޫ ބަކްރު ރަޟިޔަ ﷲ ޢަންހު މުސްލިމުންގެ ޖަމާޢަތާއިގެން އިމާމްވެ ނަމާދު ކުރެއްވުމުގެ ބަދަލުގައި އެހެން ބޭކަލަކަށް އެކަން ޙަވާލު ކުރެއްވުމަށެވެ. ސަބަބަކީ ބައްޕާފުޅު އަބޫ ބަކްރު ރަޟިޔަ ﷲ ޢަންހުއަކީ ހިތްޕުޅު ބަލި ބޭކަލެއް ކަމުން ޤުރުއާން ކިޔަވާ ވިދާޅުވާއިރު، ގިނަގިނައިން އަދި ގަދައަށް ކީރިތި ކުރައްވާ ބޭކަލަކަށްވާތީއެވެ. އެހެންނަމަވެސް ރަސޫލު ﷲ ﷺ އެކަމަކާ އެއްބަސް ނުލެއްވި އެވެ. އަދި އަބޫ ބަކްރު ރަޟިޔަ ﷲ ޢަންހު ނޫން ބޭކަލަކު އިސްވެ އިމާމްކަން ކުރެއްވުމަށް ރުހިވަޑައި ނުގަންނަވަތެވެ.\nއަދިވެސް އެއްފަހަރެއްގައި އަންހެނަކަށް ރަސޫލު ﷲ ﷺ ޙަދީޘް ކުރެއްވިއެވެ. ތިމަން ކަލޭގެފާނު ނެތްނަމަ ނުވަތަ ބައްދަލު ނުވެއްޖެނަމަ ފަހެ އަބޫ ބަކްރު ރަޟިޔަ ﷲ ޢަންހު އަރިހަށް ދާށެވެ.\nއަދި މިނޫނަސް ދަލީލުތަކަށް ރިޢާޔަތް ކޮށް، ރަސޫލު ﷲ ﷺ އަށް ފަހު ޚަލީފާއެއް ޢައްޔަން ކުރުމުގައި ޞަޙާބީން އިޖުތިހާދު ކުރެއްވީ މިފަދަ ދަލީލުތަކުގެ މައްޗަށް ބުރަވެ ޤިޔާސް ކުރެއްވުމާއި އެކީގައެވެ. ޝައްކެއް ވެސް ނެތް ގޮތުގައި ރަސޫލު ﷲ ﷺ ގެ އެންމެ އަރިސް ޞަޙާބީއަކީ އަދި މުސްލިމުންގެ ޚުލަފާއުއްރާޝިދީންގެ ފުރަތަމަ ޚަލީފާއަކީ އަބޫ ބަކްރު އައް-ޞިއްދީޤް ރަޟިޔަ ﷲ ޢަންހުކަން ކަށަވަރެވެ.\nމިކަމުގައި ބުރަވެެވޭ ބައެއް ޙަދީޘް ބަސްފުޅުތައް:\n1. صحيح البخاري كتاب : فضائل أصحاب النبي | باب : 3659 حَدَّثَنَا الْحُمَيْدِيُّ ، وَمُحَمَّدُ بْنُ عَبْدِ اللَّهِ ، قَالَا : حَدَّثَنَا إِبْرَاهِيمُ بْنُ سَعْدٍ ، عَنْ أَبِيهِ ، عَنْ مُحَمَّدِ بْنِ جُبَيْرِ بْنِ مُطْعِمٍ ، عَنْ أَبِيهِ ، قَالَ : أَتَتِ امْرَأَةٌ النَّبِيَّ صَلَّى اللَّهُ عَلَيْهِ وَسَلَّمَ، فَأَمَرَهَا أَنْ تَرْجِعَ إِلَيْهِ، قَالَتْ : أَرَأَيْتَ إِنْ جِئْتُ وَلَمْ أَجِدْكَ ؟ كَأَنَّهَا تَقُولُ : الْمَوْتَ، قَالَ صَلَّى اللَّهُ عَلَيْهِ وَسَلَّمَ : \" إِنْ لَمْ تَجِدِينِي فَأْتِي أَبَا بَكْرٍ \".صحيح البخاري ( 7220, 7360 )، صحيح مسلم ( 2386 )، سنن الترمذي ( 3676 )، مسند أحمد ( 16755, 16767 ).\n2. صحيح مسلم كتاب : فضائل الصحابة رضي الله تعالى عنهم | باب : من فضائل أبي بكر الصديق رضي الله عنه 2387 ( 11 ) حَدَّثَنَا عُبَيْدُ اللَّهِ بْنُ سَعِيدٍ ، حَدَّثَنَا يَزِيدُ بْنُ هَارُونَ ، أَخْبَرَنَا إِبْرَاهِيمُ بْنُ سَعْدٍ ، حَدَّثَنَا صَالِحُ بْنُ كَيْسَانَ ، عَنِ الزُّهْرِيِّ ، عَنْ عُرْوَةَ ، عَنْ عَائِشَةَ قَالَتْ : قَالَ لِي رَسُولُ اللَّهِ صَلَّى اللَّهُ عَلَيْهِ وَسَلَّمَ فِي مَرَضِهِ : \" ادْعِي لِي أَبَا بَكْرٍ أَبَاكِ، وَأَخَاكِ حَتَّى أَكْتُبَ كِتَابًا ؛ فَإِنِّي أَخَافُ أَنْ يَتَمَنَّى مُتَمَنٍّ، وَيَقُولُ قَائِلٌ : أَنَا أَوْلَى، وَيَأْبَى اللَّهُ وَالْمُؤْمِنُونَ إِلَّا أَبَا بَكْرٍ \".مسند أحمد ( 24199, 24751, 25113 ).\n3. سنن الترمذي أبواب المناقب عن رسول الله صلى الله عليه وسلم | باب 3662 حَدَّثَنَا الْحَسَنُ بْنُ الصَّبَّاحِ الْبَزَّارُ ، قَالَ : حَدَّثَنَا سُفْيَانُ بْنُ عُيَيْنَةَ ، عَنْ زَائِدَةَ ، عَنْ عَبْدِ الْمَلِكِ بْنِ عُمَيْرٍ ، عَنْ رِبْعِيٍّ ، عَنْ حُذَيْفَةَ قَالَ : قَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ : \" اقْتَدُوا بِاللَّذَيْنِ مِنْ بَعْدِي : أَبِي بَكْرٍ، وَعُمَرَ \".\nحكم الحديث: صحيح. 4. صحيح البخاري كتاب المناقب. | باب علامات النبوة في الإسلام. 3634 حَدَّثَنِي عَبْدُ الرَّحْمَنِ بْنُ شَيْبَةَ ، حَدَّثَنَا عَبْدُ الرَّحْمَنِ بْنُ الْمُغِيرَةِ ، عَنْ أَبِيهِ ، عَنْ مُوسَى بْنِ عُقْبَةَ ، عَنْ سَالِمِ بْنِ عَبْدِ اللَّهِ ، عَنْ عَبْدِ اللَّهِ رَضِيَ اللَّهُ عَنْهُ، أَنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ قَالَ : \" رَأَيْتُ النَّاسَ مُجْتَمِعِينَ فِي صَعِيدٍ، فَقَامَ أَبُو بَكْرٍ فَنَزَعَ ذَنُوبًا أَوْ ذَنُوبَيْنِ، وَفِي بَعْضِ نَزْعِهِ ضَعْفٌ، وَاللَّهُ يَغْفِرُ لَهُ، ثُمَّ أَخَذَهَا عُمَرُ فَاسْتَحَالَتْ بِيَدِهِ غَرْبًا ، فَلَمْ أَرَ عَبْقَرِيًّا فِي النَّاسِ يَفْرِي فَرِيَّهُ ، حَتَّى ضَرَبَ النَّاسُ بِعَطَنٍ \". وَقَالَ هَمَّامٌ ، عَنْ أَبِي هُرَيْرَةَ ، عَنِ النَّبِيِّ صَلَّى اللَّهُ عَلَيْهِ وَسَلَّمَ : \" فَنَزَعَ أَبُو بَكْرٍ ذَنُوبَيْنِ \".صحيح البخاري ( 3664, 3676, 3682, 7019, 7020, 7021, 7022, 7475 )، صحيح مسلم ( 2392, 2393 )، سنن الترمذي ( 2289 )، مسند أحمد ( 4814, 4972, 5629, 5817, 5859, 8239, 8808, 9820 ).\n5. صحيح البخاري كتاب الأذان | باب : أهل العلم والفضل أحق بالإمامة. 678 حَدَّثَنَا إِسْحَاقُ بْنُ نَصْرٍ ، قَالَ : حَدَّثَنَا حُسَيْنٌ ، عَنْ زَائِدَةَ ، عَنْ عَبْدِ الْمَلِكِ بْنِ عُمَيْرٍ ، قَالَ : حَدَّثَنِي أَبُو بُرْدَةَ ، عَنْ أَبِي مُوسَى قَالَ : مَرِضَ النَّبِيُّ صَلَّى اللَّهُ عَلَيْهِ وَسَلَّمَ فَاشْتَدَّ مَرَضُهُ فَقَالَ : \" مُرُوا أَبَا بَكْرٍ فَلْيُصَلِّ بِالنَّاسِ \". قَالَتْ عَائِشَةُ : إِنَّهُ رَجُلٌ رَقِيقٌ ؛ إِذَا قَامَ مَقَامَكَ لَمْ يَسْتَطِعْ أَنْ يُصَلِّيَ بِالنَّاسِ. قَالَ : \" مُرُوا أَبَا بَكْرٍ فَلْيُصَلِّ بِالنَّاسِ \". فَعَادَتْ، فَقَالَ : \" مُرِي أَبَا بَكْرٍ فَلْيُصَلِّ بِالنَّاسِ، فَإِنَّكُنَّ صَوَاحِبُ يُوسُفَ \". فَأَتَاهُ الرَّسُولُ فَصَلَّى بِالنَّاسِ فِي حَيَاةِ النَّبِيِّ صَلَّى اللَّهُ عَلَيْهِ وَسَلَّمَ.صحيح البخاري ( 3385 )، صحيح مسلم ( 420 )، مسند أحمد ( 19700 ).\n6. سنن أبي داود أول كتاب السنة | باب : في استخلاف أبي بكر رضي الله عنه.\n4660 حَدَّثَنَا عَبْدُ اللَّهِ بْنُ مُحَمَّدٍ النُّفَيْلِيُّ ، حَدَّثَنَا مُحَمَّدُ بْنُ سَلَمَةَ ، عَنْ مُحَمَّدِ بْنِ إِسْحَاقَ قَالَ : حَدَّثَنِي الزُّهْرِيُّ ، حَدَّثَنِي عَبْدُ الْمَلِكِ بْنُ أَبِي بَكْرِ بْنِ عَبْدِ الرَّحْمَنِ بْنِ الْحَارِثِ بْنِ هِشَامٍ ، عَنْ أَبِيهِ ، عَنْ عَبْدِ اللَّهِ بْنِ زَمْعَةَ قَالَ : لَمَّا اسْتُعِزَّ بِرَسُولِ اللَّهِ صَلَّى اللَّهُ عَلَيْهِ وَسَلَّمَ وَأَنَا عِنْدَهُ فِي نَفَرٍ مِنَ الْمُسْلِمِينَ، دَعَاهُ بِلَالٌ إِلَى الصَّلَاةِ، فَقَالَ : \" مُرُوا مَنْ يُصَلِّي لِلنَّاسِ \". فَخَرَجَ عَبْدُ اللَّهِ بْنُ زَمْعَةَ، فَإِذَا عُمَرُ فِي النَّاسِ، وَكَانَ أَبُو بَكْرٍ غَائِبًا، فَقُلْتُ : يَا عُمَرُ، قُمْ فَصَلِّ بِالنَّاسِ. فَتَقَدَّمَ فَكَبَّرَ، فَلَمَّا سَمِعَ رَسُولُ اللَّهِ صَلَّى اللَّهُ عَلَيْهِ وَسَلَّمَ صَوْتَهُ، وَكَانَ عُمَرُ رَجُلًا مُجْهِرًا ، قَالَ : \" فَأَيْنَ أَبُو بَكْرٍ ؟ يَأْبَى اللَّهُ ذَلِكَ وَالْمُسْلِمُونَ، يَأْبَى اللَّهُ ذَلِكَ وَالْمُسْلِمُونَ \". فَبَعَثَ إِلَى أَبِي بَكْرٍ، فَجَاءَ بَعْدَ أَنْ صَلَّى عُمَرُ تِلْكَ الصَّلَاةَ فَصَلَّى بِالنَّاسِ.\nحكم الحديث: حسن صحيح\nسنن أبي داود ( 4661 )، مسند أحمد ( 18906 ).\nއަދިވެސް މިނޫން ދަލީލުތަކެވެ.}\nދެވަނަ ޞުވަރު: ބައެއް ޤަބީލާތަކުން ޒަކާތް އަދާކޮށް ނެރުމުން މަނަޢަ ވެގަތް ޤަޟިއްޔާ:\nފަހެ ނަބިއްޔު ﷺ އަވަހާރަވެ ވަޑައިގަތުމަށްފަހު، ޢަރަބީންގެ އިސްލާމް ކަންމަތީ ތިބި ބައެއް ޤަބީލާތަކުން ޒަކާތް ދެއްކުމުން މަނަޢަ ވެގަތެވެ. އެހިނދު އަބޫ ބަކްރު އައް-ޞިއްދީޤް ރަޟިޔަ ﷲ ޢަންހު ޢަޒުމް ކަނޑައެޅުއްވީ އެބައިމީހުންނާއި ހަނގުރާމަކޮށް ޤަތުލު ކުރުމަށެވެ. އަދި އެކަމަށް ތައްޔާރުވެ އަތުކުރި އޮޅާލެއްވިއެވެ. އަދި އެބޭފުޅާގެ މި ނިންމެވުމާއި މެދު، ކަމުގެ ކުރީކޮޅުގައި ޚުދު ޢުމަރު ރަޟިޔަ ﷲ ޢަންހު ޚިލާފުވެލެއްވެވިއެވެ. އެބޭފުޅާ ޚިލާފުވެލެއްވީ، ރަސޫލު ﷲ ﷺ، މިފަދައިން ޙަދީޘް ކުރައްވާފައިވާތީއެވެ. އެހެނީ އެކަލޭގެފާނު ޙަދީޘް ކުރައްވާފައިވެއެވެ: \"ތިޔަބައިމީހުން لَا إِلَهَ إِلَّا اللَّهُ (ﷲ ފިޔަވާ ޙައްޤު އެހެން އިލާހަކު ނުވެޔޭ) ކިޔައި އެއަށް ހެކިވެއްޖައުމަށް ދާންދެން މީސްތަކުންނާއި ހަނގުރާމަކޮށް ޤަތުލު ކުރުމަށް، ތިމަންކަލޭގެފާނަށްވަނީ އަމުރުވެވިގެންނެވެ. ފަހެ މީސްތަކުން ކުރެ މީހަކު، لَا إِلَهَ إِلَّا اللَّهُ ކިޔައި އެއަށް ހެކިވެެއްޖެ ނަމައީ، އޭނާގެ މުދަލާއި އޭނާގެ ނަފްސަށް، ތިމަންކަލޭގެފާނުގެ ކިބައިން ސަލާމަތްކަން ލިބިގެންވެއެވެ. އެހެނަސް އެއީ އޭގެ ޙައްޤު ގޮތުގައި މެނުވީއެވެ. އަދި އެހިސާބުން އޭނާގެ ހިސާބު ބެއްލެވުން ވަނީ ﷲ އަށެވެ.\" [މަޞްދަރު: أخرجه مسلم في كتاب الإيمان ، باب الأمر بقتال النَّاس حتى يقولوا لا إله إلا الله 1/51-52 ، ح 20 ބައްލަވާ]\nއެހެނަސް، އަބޫ ބަކްރު ރަޟިޔަ ﷲ ޢަންހު ވިދާޅުވިއެވެ: \"އަދި ﷲ ގަންދީ ބުނަމެވެ. ހަމަކަށަވަރުން ނަމާދާއި އަދި ޒަކާތާއި ދޭތި ފަރަޤުކޮށް ވަކިކޮށްފި ބަޔަކާއި، އަހަރުމެން ހަމަ ހަނގުރާމަކޮށް ޤަތުލު ކުރާނަމެވެ.\" އަދި ނަމާދާއި ޒަކާތްވަނީ لَا إِلَهَ إِلَّا اللَّهُ ކަލިމައިގެ ޙައްޤުގެ ތެރެއިންނެވެ. ފަހެ އެހާރުން ޢުމަރު ރަޟިޔަﷲ ޢަންހު، އަބޫ ބަކްރު ރަޟިޔަﷲ ޢަންހުގެ ޤަޥްލަށް އެނބުރި ރުޖޫޢަވިއެވެ. އަދި ޒަކާތުން މަނަޢަ ވެގަންނަ ބަޔެއްގެ މައްޗަށް ހަނގުރާމަކޮށް ޤަތުލުކުރުމަށް އިއްތިފާޤުވެ ނިންމިގެން ދިޔައެވެ. [މަރުޖިޢު: التشريع في الفقه الإسلامي للقطان ص 135 ބައްލަވާ]\nތިންވަނަ ޞުވަރު: މާބަނޑު އަންހެންމީހާ ހައްޔަރުގައި އިންދާ އޭނާގެ ފިރިމީހާ މަރަުވުމުން އެއަންހެނާގެ ޢިއްދާގެ މުއްދަތް:\nމާބަނޑު އަންހެންމީހާ ހައްޔަރުގައި އިންދާ އޭނާގެ ފިރިމީހާ މަރަުވުމުން އެއަންހެނާގެ ޢިއްދާގެ މުއްދަތާއި މެދު ޢިލްމުވެރިންގެ މެދުގައި އިޚްތިލާފު ވެފައި ވެއެވެ. އޭނާގެ ޢިއްދާ ނިމޭނީ އޭނާ ވިހެއުމުން ހެއްޔެވެ؟ ނުވަތަ ފިރިމީހާ މަރުވުމުން އޮންނަ 4 މަހާއި 10 ދުވަހުން ނިމޭ ޢިއްދާ އާއި ވިހެއުމަށް ފަހު ޢިއްދާއިން ނިމޭ ނިމުމާއި ދެ ގޮތުން ކުރެ އެންމެ ދިގު ޢިއްދާގެ މުއްދަތަށް ބަލާނީ ހެއްޔެވެ؟ ފަހެ ޢުމަރުގެފާނާއި އިބްނު މަސްޢޫދު ރަޟިޔަﷲ ޢަންހުމާ، މިދެބޭކަލުން ދެކިލައްވަނީ އެއަންހެން މީހާ ޢިއްދާ ނިމޭނީ އޭނާ ވިހެއުމުން ކަމަށެވެ. އަދި ކޮބައި ހެއްޔެވެ. އެއަންހެނާ ވިހެއީ އޭނާގެ ފިރިމީހާ މަރުވިތާ މަދު ރޭތަކެއް ފަހުން ކަމުގައި ވިޔަސް، އޭނާ ވިހޭ ހިސާބުން އޭނާގެ ޢިއްދާ ނިމުނީކަމަށް ދެކިލައްވައެވެ. އަދި އެބޭކަލުން އިސްތިދުލާލު ކުރައްވަނީ ﷲ ތަޢާލާގެ މިބަސްފުޅުންނެވެ: \"އަދި މާބަނޑު އަންހެނުންގެ ޢިއްދާ އަކީ، އެކަނބަލުން ބަނޑުގައިވާ ދަރި ވިހެއުމެވެ.\" [އައް-ޠަލާޤް ސޫރަތް: 4]، އަދި އެއިލާހު ތަޢާލާގެ މި ބަސްފުޅެވެ: \"އަދި ތިޔަބައިމީހުންގެ ތެރެއިން މަރުވާ މީހުން، އެބައިމީހުން ދޫކޮށްފައިދާ އަނބީން، އެކަނބަލުންގެ ނަފްސުތަކާއިގެން ހަތަރު މަހާއި ދިހަ ދުވަހު ކައިވެނި ނުކޮށް އިންތިޡާރު ކުރާ ހުށިކަމެވެ!\" [އަލް-ބަޤަރާ ސޫރަތް: 234].\nއަދި ދަލީލުކުރުމުގެ ވަޖުހު: ހަމަ ޔަޤީނުންވެސް، ފުރަތަމައަށް އައް-ޠަލާޤު ސޫރަތުގެ އޮތް އާޔަތަކީ، ދެވަނައަށް އަލް-ބަޤަރާ ސޫރަތުގެ އޮތް އާޔަތަށްވާ ޚާއްޞަ ޙާލަތެކެވެ. {ޔަޢުނީ: އަލް-ބަޤަރާ ސޫރަތުގެ އޮތް އާޔަތުގައިވާ ޙާލަތުގެ އިތުރުން އައް-ޠަލާޤު ސޫރަތުގެ އާޔަތުގައި އެވާ ޙާލަތް ދިމާ ވެއްޖެ ނަމަ، މުޚައްޞަޞްކޮށް އިސް މިކުރަނީ އައް-ޠަލާޤު ސޫރަތުގެ އާޔަތެވެ.} ފަހެ އެހެންކަމުން މާބަނޑުމީހާ އޭނާގެ ފިރިމީހާ މަރުވުމުގެ ސަބަބުން 4 މަހާއި 10 ދުވަހަށް ޢިއްދާގައި އިންދައި އަދި އެ ޢިއްދާގެ މުއްދަތު ނުނިމެނީސް އޭނާ ވިހައިފި ކަމުގައިވާ ނަމަ، ފަހެ ހަމަ ގައިމުވެސް އޭނާ ވިހެއުމާއި އެކީ އޭނާގެ ޢިއްދާވެސް ނިމުނީއެވެ. [މަރުޖިޢު: الرسالة للإمام الشافعي ص 250 ، ومجموع فتاوى ابن تيمية 20/238 ، وفتح الباري لابن حجر 9/592 ، وسبل السلام للصنعاني 3/407].\nއަދި ޢަލީގެފާނާއި އިބްނު ޢައްބާސް ރަޟިޔަﷲ ޢަންހުމް، މިދެބޭކަލުން ދެކިލައްވަނީ މާބަނޑު އަންހެން މީހާ އޭނާގެ ފިރިމީހާ މަރުވުމުން އޮންނަ 4 މަހާއި 10 ދުވަހުން ނިމޭ ޢިއްދާ އާއި ވިހެއުމަށް ފަހު ޢިއްދާއިން ނިމޭ ނިމުމާއި ދެ ގޮތުން ކުރެ އެންމެ ދިގު ޢިއްދާގެ މުއްދަތަށް ބެލުމަށެވެ. ފަހެ އެހެންކަމުން މާބަނޑުމީހާ އޭނާގެ ފިރިމީހާ މަރުވުމުން އޮންނަ 4 މަހާއި 10 ދުވަހުގެ މުއްދަތުގެ ކުރީން ވިހައިފި ކަމުގައި ވާނަމަ އަދި އޭނާ 4 މަހާއި 10 ދުވަހުގެ މުއްދަތު ފުރިހަމަ ނުކުރަނީސް އޭނާގެ ޢިއްދާއެއް ނުނިމެއެވެ. އަދި 4 މަހާއި 10 ދުވަހުގެ މުއްދަތު އޭނާ ވިހެއުމުގެ ކުރީން ނިމުނު ކަމުގައި ވިޔަސް، އޭނާ ވިހައިފުމަށް ދާންދެން އޭނާ ޢިއްދާ ނުނިމެއެވެ. އަދި އޭނާ ވިހަންދެން އޭނާ އިންތިޡާރު ކުރުން ވެއެވެ. އަދި ހަމަ ކުރިން ވެސް ނަންގަނެވުނު ދެ އާޔަތް ޛިކުރު ކުރައްވަތެވެ. އަދި އެބޭކަލުން ވިދާޅުވެލައްވަތެވެ: \"ދެ އާޔަތަށް ވެސް އަހަރެމެން ޢަމަލު ކުރަމެވެ. އަދި އެއް އާޔަތް އަނެއް އާޔަތާއް ޚާއްޞައެއް ނުކުރައްވަމެވެ. [މަރުޖިޢު: الرسالة : تأليف / محمد بن إدريس الشافعي . تحقيق وشرح : أحمد محمد شاكر . الناشر : دار الكتب العلمية- لبنان] އަދި މިކަމުގެ ރާޖިޙު ގޮތަކީ: ޢުމަރުގެފާނާއި އިބްނު މަސްޢޫދު ރަޟިޔަﷲ ޢަންހުމާ ދެބޭފުޅުންގެ ޤަޥްލު ކަމުގައި ވެއެވެ. އެއީ ސުބައިޢާ އަލް-އަސްލަމިއްޔާ ރަޟިޔަﷲ ޢަންހާގެ ޙަދީޘް ބަސްފުޅަށް ރިޢާޔަތް ކޮށެވެ. (އެކަމަނާއީ ސުބައިޢާ ބިންތި އަލް ޙާރިޘް އަލް އަސްލަމިއްޔާގެ އެވެ. ސަޢުދް ބްނު ޚަޥްލާގެ އަނބިކަނބަލުންނެވެ. އިބްނު ޢަބްދުލް-ބައްރު ވިދާޅުވިއެވެ: މަދީނާއާއި އަދި ކޫފާގެ ފިޤުހުވެރީން އެކަމަނާގެ އަރިހުން ރިވާ ކުރައްވާފައިވެއެވެ. [الإصابة في تمييز الصحابة لابن حجر 8/171]) އެޙަދީޘް ބަސްފުޅުގައި ވެއެެވެ: \"އެކަމަނާ އެއްފަހަރެއްގައި އެކަމަނާގެ ފިރިކަލުން މަރުވުމުގެ ރޭ ތަކެއް ކުރިން ނިފާސްވެރި ވިއެވެ. ފަހެ ނަބިއްޔު ﷺ އެކަމަނާ އަރިހަށް ވަޑައިގެންނެވިއެވެ. އަދި އެކަމަނާއަށް މިހާރު ނިކާޙްކުރެވިދާނެތޯ، އެކަލޭގެފާނު އަރިހުން އިޛުނައަށް އެދިލެއްވިއެވެ. ފަހެ އެކަލޭގެފާނު އެކަމަނާއަށް އިޛުނަ ދެއްވިއެވެ. އަދި އެކަމަނާ ނިކާޙް ކުރެއްވިއެވެ.\" [މަޞްދަރު: أخرجه البخاري ، كتاب الطلاق ، باب \"وأولات الحمال أجلهنّ أن يضعن حملهنّ،حديث رقم 5320 ބައްލަވާ] އަދި އެހެން ލަފްޡެއްގައި ވާރިދުވެގެންވެއެވެ: \"އެކަމަނާ ވިހެއީ އެކަމަނާގެ ފިރިކަލުން މަރުވިތާ ވިހި ވަރަކަށް ރޭ ފަހުންނެވެ.\" [މަޞްދަރު: أخرجه النسائي في سننه ، كتاب الطلاق ، حديث رقم 3511 ، 6/530]\nއަދި ރިވާވެގެންވާ ގޮތުގައި، ހަމަކަށަވަރުން އިބްނު ޢައްބާސް ރަޟިޔަﷲ ޢަންހުމާއަށް ސުބައިޢާ ރަޟިޔަﷲ ޢަންހާގެ މި ޙަދީޘް ބަސްފުޅު އެނގި ލެއްވި ހިސާބުން، އެބޭފުޅާގެ އަމިއްލަ ޤަޥްލުން، ޢުމަރުގެފާނާއި އިބްނު މަސްޢޫދު ރަޟިޔަﷲ ޢަންހުމާގެ ޤަޥްލަށް ރުޖޫޢަ ވެލެއްވިއެވެ. [މަރުޖިޢު: موسوعة فقه ابن عباس 2/236 ބައްލަވާ]\nހަތަރުވަނަ ޞުވަރު: {މިލިޔުމުގައިވާ މި ޞުވަރު ތަރުޖަމާ ނުކޮށް ދޫކޮށްލަމެވެ.}\nފަސްވަނަ ޞުވަރު: ޖުނުބުވެރި ޙާލުގައި ވަނިކޮށް ފަތިސް ވަޤުތު ވަދެއްޖެ މީހާ، ފަހެ އޭނާއަށް ރޯދަ ވޭ ހެއްޔެވެ؟ (ފަތިސް ވަޤުތު ވީއިރު ޖުނުބުވެރި ވެފައިވާނަމަ އޭނާގެ ރޯދަ ޞައްޙަ ވާނެ ހެއްޔެވެ؟)\nއަބޫ ހުރައިރާ ރަޟިޔަﷲ ޢަންހު ދެކިލެއްވީ ޖުނުބެވެރި ޙާލަތުގައި ވަނިކޮށް ފަތިސް ވަޤުތު ވަދެއްޖެ މީހާ އޭނާގެ ރޯދައެއް ޞައްޙަ ނުވާނޭ ކަމަށެވެ. އަދި އެބޭފުޅާ އިޢުތިމާދުވެ ބިނާ ވެލެއްވީ މި ޙަދީޘް ބަސްފުޅަށެވެ.\nޙަދީޘް ބަސްފުޅުގައި ވެއެވެ: \"ފަތިސް ނަމާދަށް ގޮވާލެވޭ ހިނދު، ތިޔަބައިމީހުންގެ ކުރެ މީހަކު ޖުނުބެވެރި ވެފައި ވާނަމަ، އެދުވަހުން އޭނާ އޭނާގެ ރޯދަ ނުހިފާ ހުށިކަމެވެ.\" [މަޞްދަރު: أخرجه الإمام أحمد في مسنده ، وابن حبان في صحيحه].\nއެހެނަސް މި ޙަދީޘް ބަސްފުޅު މަންސޫޚު ކުރެވުނު ކަން އެބޭފުޅާއަށް އެނގި ބަޔާން ވުމުން، އެބޭފުޅާގެ އަމިއްލަ ޤަޥްލުން ރުޖޫޢަވެލެއްވިއެވެ. މި ޙަދީޘް މަންސޫޚު ކުރެވުނީ ޢާއިޝަތު ރަޟިޔަ ﷲ ޢަންހާގެ އަރިހުން ރިވާވެގެން އައިސްފައިވާ ޙަދީޘް ބަސްފުޅުންނެވެ. އެޙަދީޘް ބަސްފުޅުގައި ވެއެވެ: \"ހަމަކަށަވަރުން ނަބިއްޔު ﷺ ޖިމާޢުވެވަޑައިގެން ޖުނުބުވެރި ވެފައިވާ ޙާލު ވަނިކޮށް އެކަލޭގެފާނަށް ފަތިސް ވަޤުތު ވަދެ އާދެއެވެ. ދެން އެކަލޭގެފާނުގެ އިޣުތިސާލުވެ (ހިނައިގަތުމަށް ފަހު) އަދި ރޯދަހިއްޕަވަތެވެ.\" [މަޞްދަރު: الحديث أخرجه البخاري، كتاب الصوم، باب الصائم يصبح جنباً،ح رقم 1925، ومسلم،كتاب الصيام، باب صحة صوم من طلع عليه الفجر وهو جنب، ح رقم 1109]\nއަދި މިއީ ޞަޙާބީން އެކަންކަމެއްގައި އިޖުތިހާދު ވެލައްވާފައިވާ ކަންތައްތަކުން ކުރެ ފާހަގަ ކޮށްލެވިފައިވާ ޔަސީރު މަދު ކަންތައްތަކެކެވެ. އަދި މިއިން ބައެއް ކަން ކަމުގައި އެބޭކަލުން ޚިލާފު ވެލައްވާ އާޚިރުގައި އެކަންތައްތަކަށް އިއްތިފާޤު ވެލައްވާފައިވެއެވެ. އަދި އަނެއްބައި ކަންތައްތަކުގައި ޚިލާފުވުންތައް ބަދަލެއްނުވެ ހަމަ އެ ގޮތުގައި އެބަ އޮތެވެ. އެއީ އެއިން ކޮންމެ ކަމެއްގައިވެސް އެބޭކަލުން ދަލީލުތަކުގެ މައްޗަށް ބުރަވެ އެ ދަލީލުތަކަށް ބިނާވެ ކުރައްވާފައިވާ އެބޭކަލުންގެ އިޖުތިހާދުތަކުންނެވެ.\n{މިލިޔުމުގެ މިހާ ހިސާބަށް ތަރުޖަމާ ނިންމާލަމެވެ.}\n[މިލިޔުމުގެ މަޞްދަރުގެ ލިންކު: http://www.tarbyatona.net/include/plugins/article/article.php?action=s&id=224]",""],["އަޝްރާފު","31/5/24","","ވަގުތު ފާއިތުވުމުގެ ކުރިން އަމިއްލަ ނަފްސު ހިސާބުކުރާށެވެ.\nދުނިޔޭގެ ހަޔާތަކީ މަދު ދުވަސްކޮޅެކެވެ. ލޯ މަރާލާފަ ހުޅުވާލާހާ އަވަހަށް ވަގުތުތައް ފާއިތުވެގެން ދެއެވެ. ދުނިޔެއަށް އިންސާނާ ފޮނުވުނު މަގުސަދު ހަނދާންނެތި، ހެއްދެވި ފަރާތާ ބައްދަލުވާ ދުވަސް އޮތީ ވަރަށް ދުރުގައި ކަމަށް އަހަރުމެންނަށް ހީވެއެވެ. އެހެންކަމުން ދުނިޔޭގެ ކަންކަމަށް ޣަރަގުވެ، އާޚިރަތަށް ކުރަންވާ މަސައްކަތް ނުކުރެވި، ދުވަސްތައް ފާއިތުވެގެންދަނީ ހަމައެކަނި އުއްމީދުތަކެއް ކުރުމުގައެވެ. ނަމަވެސް އެއީ ބުއްދިވެރިންގެ މަގެއް ނޫނެވެ.\nޝައްދާދު ބިން އައުސްގެ އަރިހުން ރިވާވެގެންވެއެވެ: ނަބީ ﷺ ޙަދީޘްކުރެއްވިއެވެ: ”ބުއްދިވެރިއަކީ، އެ މީހެއްގެ އަމިއްލަ ނަފްސު ހިފަހައްޓައި މަތަކޮށް، މަރަށް ފަހު (އަންނަން) އޮތް ކަންތަކަށް ޓަކައި، އަމަލުކުރާ މީހާއެވެ. އަދި ނުކުޅެދުންތެރިއަކީ، އޭނާގެ ހަވާ ނަފަސުގެ އެދުންތަކަށް އޭނާގެ ނަފްސު ތަބާކޮށް، ﷲ ގެ ހަޒްރަތުން އުއްމީދުތައް ކުރާ މީހާއެވެ.“ [رواه الترمذي وحسنه 2459]\nތިރްމިޛީ މި ޙަދީޘް ގެންނެވީ، ގިޔާމަތް ދުވަހުގެ ސިފަތަކާއި، ހިތް މަޑުމޮޅިކުރުމާއި، ވަރާވެރިކަން ޒިކުރުކުރެވޭ ފޮތުގެ ތެރޭގައެވެ. އަދި ވިދާޅުވިއެވެ: މިއީ ހަސަން ޙަދީޘެކެވެ. އަދި \"ތިމާގެ އަމިއްލަ ނަފްސުގެ ލަގަން ހިފަހައްޓައި މަތަކުރުން\" މި ބަހުގެ މާނައަކީ، ގިޔާމަތް ދުވަހު އެ ނަފްސު ހިސާބުކުރެވުމުގެ ކުރިން، ދުނިޔޭގައި އޭނާގެ އަމިއްލަ ނަފްސު ހިސާބުކުރުމެވެ. އަދި ޢުމަރު ބިން އަލްޚައްޠާބުގެ އަރިހުން ރިވާވެގެންވެއެވެ: \"ތިޔަބައިމީހުން ހިސާބުކުރެވުމުގެ ކުރިން، ތިޔަބައިމީހުންގެ އަމިއްލަ ނަފްސުތައް ހިސާބުކުރާށެވެ. އަދި އެންމެ ބޮޑުވެގެންވާ ހުށަހެޅުމަށް (އެބަހީ: ގިޔާމަތް ދުވަހަށް) ތިޔަބައިމީހުން ތައްޔާރުވާށެވެ. އެހެނީ ގިޔާމަތް ދުވަހު ހިސާބުބެލުން ލުއިވާނީ ހަމައެކަނި ދުނިޔޭގައި އެ މީހެއްގެ އަމިއްލަ ނަފްސު ހިސާބުކުރި މީހަކަށެވެ.\" އަދި މައިމޫން ބިން މިހްރާންގެ އަރިހުން ރިވާވެގެންވެއެވެ: \"އެ މީހެއްގެ ވިޔަފާރީގެ ބައިވެރިޔާ، ކާ އެއްޗެއްސާއި ލާ އެއްޗެހި ހޯދީ ކޮންތާކުންތޯ އެ މީހަކު ބަލާ ފަދައިން، އެ މީހެއްގެ އަމިއްލަ ނަފްސު ވެސް ހިސާބު ނުކުރަނީހެއް، ތަގުވާވެރިއަކު ކަމުގައި އަޅާ ނުވާހުއްޓެވެ.\"\nއިސްވެ ދެންނެވުނު ޙަދީޘް ޒިކުރުކުރައްވަމުން އިބްނުލް ގައްޔިމު އަލްޖައުޒިއްޔާ ވިދާޅުވިއެވެ: \"އަދި މީހަކު ހައްގު ގޮތުގައި ފުން ވިސްނުމަކުން ވިސްނާ ފިކުރުކޮށްފި ނަމަ، އޭނާއަށް އެނގޭނީ، ﷲ އާ މެދު ހެޔޮކޮށް ހީކުރުމަކީ އެއީ ހެޔޮކޮށް އަމަލުކުރުން ކަމެވެ... ފަހެ އޭނާގެ ހީކުރުންތައް ހެޔޮކުރާ މިންވަރަކުން އޭނާގެ އަމަލުތައް ވެސް ރަނގަޅުވެގެން ދެއެވެ. ނަމަވެސް ހަވާނަފްސަށް ތަބާވާ ހާލު، ހީކުރުން ރަނގަޅުކުރަން އުޅުމީ (އޭނާއަށް) ކުޅަދާނަވާނޭ ކަމެއް ނޫނެވެ.\" [الداء والدواء 27]\nހަގީގީ ބުއްދިވެރީންނަކީ، ހެޔޮ ކަންކަން ކުރުމަށް ލިބޭ ފުރުސަތުތަކުގެ ބޭނުން ރަނގަޅު ގޮތުގައި ހިފާ މީހުންނެވެ. އަދި الله ރުހިވޮޑިގަންނަވާ ކަންކަމުގައި ނޫނީ ވަގުތު ހޭދަ ނުކުރާ މީހުންނެވެ. ކަންނެތްކަމާއި، ފަރުވާކުޑަކަމާއި، މަސައްކަތްނުކޮށް ހަމައެކަނި އުއްމީދުކުރުން ދޫކޮށްލާ މީހުންނެވެ. އެހެނީ އެފަދަ ކަންކަމަކީ އެއްވެސް ފައިދާއެއް ނުވާނޭ ކަންކަމެވެ.\nޢުބައިދު ބިން ޢުމައިރު އައްލައިޘީ ވިދާޅުވެފައި ވެއެވެ: \"އީމާންކަން ވަނީ އުއްމީދުކުރުމަކުން ނޫނެވެ. އެހެނަސް އީމާންކަމަކީ، ވިސްނައިގަނެވޭ ބަހާއި، ކުރެވޭ އަމަލެވެ.\" [السنة لعبد الله بن أحمد 639]\nއެހެންކަމުން އަހަރުމެންގެ މައްޗަށް އޮތީ، ﷲ އާ ބައްދަލުވާނެ ދުވަހަށް ވީ އެންމެ ރަނގަޅަށް ތައްޔާރުވުމެވެ. ލިބޭ ކޮންމެ ފުރުސަތެއްގައި އެ އިލާހާ ކުއްތަންވާން މަސައްކަތްކުރުމެވެ. އެ އިލާހު އަމުރުކުރެއްވި ކަންކަން ކޮށް، ނަހީކުރެއްވި ކަންކަމުން ދުރުވެގަތުމެވެ.\nﷲ މަތިން ޒިކުރުކުރުމާއި، އެ އިލާހަށް ޝުކުރުވެރިވުމާއި، އެންމެ ހެޔޮ ގޮތުގައި އެ އިލާހަށް އަޅުކަންކުރުމުގައި އަޅަމެންނަށް މަދަދާއި ތައުފީގުދެއްވާށިއެވެ.","Dheenuge Magu Majalla\nhttps://t.me/DheenugeMagu/1200"],["މ.މ.އ.","","","ޢަރަބި ބަސް ނޫން ބަހަކުން ދުޢާ ކުރުން\nސ. ނަމާދުގައި ޢަރަބި ބަސް ނޫން ބަހަކުން ދުޢާ ދެންނެވުން ހުއްދަ ވާނެ ހެއްޔެވެ؟\nޖ. ﷲ ގެ ނަންފުޅުން ފަށައިގަންނަމެވެ. އަދި ﷲ އަށް ޙަމްދު ހުއްޓެވެ. އަދި ﷲ ގެ ރަސޫލުއަށް ޞަލަވާތާއި ސަލާމް ހުއްޓެވެ. އަދި އެއަށްފަހުގައި ވެއެވެ.\nފަހެ އަޞްލަކީ އަޅުކަންތަކަކީ ތަޥްޤީފީ ކަންތައްތަކެކެވެ. (ޝަރުޢުގައި އަދި ސުންނަތުގައި އައިސްފައިވާ ގޮތަށް އެއާ ޚިލާފު ނުވާނޭހެން ޢަމަލުކުރުމެވެ.) ވުމާއެކު ޝަރުޢުން އައިސްފައިވާ ގޮތަށް މެނުވީ އެ އަޅުކަންތައްތައް އަދާ ނުކުރަނީހެއް އެ ޞައްޙައެއް ނުވާނެތެވެ. ފަހެ އެހެންކަމުން ނަމާދުގައި ވެސް ޢަރަބި ބަސް ނޫން ބަހަކުން ކިޔައިގެން އެނަމާދު ފުރިހަމަ ވެގެންނެއް ނުވެއެވެ. އެހެންނަމަވެސް، އަލަށް އިސްލާމްވެ ނުވަތަ އިސްލާމް ދީނަށް އަލަށް ވަންނަ ބަޔަކަށް، އަދި އެބައިމީހުންނަށް ޢަރަބި ބަސް ނޭނގޭ ޙާލު، އަދި އެބައިމީހުން ނަމާދު ކުރަން ވެއްޖެ ނަމައީ، ފަހެ ބައެއް ޢިލްމުވެރިން އެބައިމީހުންނަށް އެ ޙާލަތުގައި ފާތިޙާ ސޫރަތުގެ ތަރުޖަމާ ކިޔައި، އަދި ޢަރަބި ބަސް ނޫން ބަހަކުން ދުޢާ ކުރުން ހުއްދަ ކުރެތެވެ. އަދި އެއާއިއެކު އޭނާ ވީހާވެސް އަވަހަކަށް ނުވަތަ އޭނާއަށް ވާނޭ އެންމެ އަވަސް ވަޤުތެއްގައި ޢަރަބި ބަސް ދަސްކޮށް (އެބަހީ ނަމާދުގައި ކިޔާ ދުޢާ، ޛިކުރު، ޤުރުއާން ސޫރަތްތައް) ދަސްކުރުން ވެއެވެ. އެއީ އިސްލާމީ ޝިޢާރުތަކުގެ މަތީގައި އެ އަޅުކަންތައް އަދާކުރުމަށްޓަކައި އެވެ.\nއަޒްހަރު ޔުނިވާރސިޓީގެ އުސްތާޛެއް ކަމަށްވާ އަޙްމަދު އައްޝަރްބާޞީ ބުނެތެވެ: ދުޢާ އަކީ އަޅާގެ ފުށުން ﷲ ޖައްލަ ޖަލާލުހޫ ޙަޟްރަތަށް އެދޭ އެދުމެކެވެ. އަދި މުނާޖާއެކެވެ. އެއީ އިންސާނާ ހެޔޮކަމެއް ތަޙައްޤުޤުކޮށް ޙާޞިލްވުމަށެވެ. ނުވަތަ ނުބައި ކަމަކުން ދިފާޢުވެ ރައްކާތެރިވުމަށެވެ.\nއަދި ކީރިތި ޤުރުއާނުގައި އެކަލާނގެ ވަޙީކުރައްވައެވެ: \"އަދި ތިމަންރަސްކަލާނގެއާމެދު ތިމަންރަސްކަލާނގެ އަޅުން ކަލޭގެފާނާ ސުވާލު ކޮށްފިނަމަ، (ކަލޭގެފާނު ވިދާޅުވާށެވެ!) ފަހެ، ހަމަކަށަވަރުން ތިމަންރަސްކަލާނގެއީ (އެއުރެންނާ) ކުއްތަންވެ ވޮޑިގެންވާ ރަސްކަލާނގެއެވެ. ތިމަންރަސްކަލާނގެ ޙަޟްރަތަށް ދުޢާ ކޮށްފިނަމަ، ދުޢާ ކުރި މީހާގެ ދުޢާ ތިމަންރަސްކަލާނގެ އިޖާބަ ކުރައްވަމެވެ. ފަހެ، އެއުރެން (އެބަހީ: ތިމަންރަސްކަލާނގެ އަޅުން) ތިމަންރަސްކަލާނގެއަށް އިޖާބަދޭހުށިކަމެވެ! އަދި އެއުރެން ތިމަން ރަސްކަލާނގެއަށް އީމާން ވާހުށިކަމެވެ! (އެއީ) އެއުރެންނަށް ތެދުމަގު ލިބުމަށްޓަކައެވެ.\" [އަލް ބަޤަރާ: 186]\nއަދި ޣާފިރު ސޫރަތުގައި ވެއެވެ: \"ތިޔަބައިމީހުން ތިމަން ރަސްކަލާނގެއަށް ދުޢާ ކުރާށެވެ! ތިޔަބައިމީހުންގެ ދުޢާ ތިމަންރަސްކަލާނގެ އިޖާބަ ކުރައްވާ ހުށިކަމެވެ.\" [އާޔަތް: 60]\nއަދި އާލު ޢިމްރާން ސޫރަތުގައި ވެއެވެ: \"ހަމަކަށަވަރުން އިބަ ރަސްކަލާނގެއީ، ގިނައިން ދުޢާ އައްސަވަ ވޮޑިގެންވާ ރަސްކަލާނގެއެވެ.\" [އާޔަތް: 38]\nއަދި ދުޢާތައް އިޖާބަކުރައްވާ، މުޖީބުވަންތަ ފަރާތަކީ ހަމައެކަނި ﷲއެވެ. އަދި ހުސްޠާހިރުވަންތަ އެކަލާނގެއީ، ހުރިހާ ދުޢާއެއް ދެނެވޮޑިގަންނަވާ ފަރާތެވެ. އުޑާއި އަދި ބިމުގައި ވިޔަސް އެއްވެސް ތަނެއްގައި އެކަލާނގެއަށް ފޮރުވިފައިވާ ހަމަ ހިލާ އެއްވެސް ކަމެއް ނުމެވެއެވެ.\nއަދި އަހަރުމެންނަށް އެނގޭ ފަދައިން އިސްލާމީ ބަހަކީ ޤުރުއާންގެ ބަހެވެ. އަދި ޤުރުއާނުގެ ބަހަކީ ޢަރަބި ބަހެވެ. ފަހެ ހަމަ ގައިމުވެސް ﷲ ޤުރްއާން ބާވައިލެއްވީ ބަޔާންވެގެންވާ ޢަރަބި ބަހުންނެވެ. ފަހެ އެހެންކަމުން ކަމުގެ އަސާސަކީ ޤުރްއާންގެ ބަހުން އެއީ ޢަރަބި ބަހުން އިންސާނާ ދުޢާ ވެސް ކުރުމެވެ. އެއީ އޭނާ ނަމާދުގައި ދުޢާ ކުރި ކަމުގައި ވިޔަސްމެ ނުވަތަ ނަމާދުން ބޭރުގައި ދުޢާ ކުރި ކަމުގައި ވިޔަސް މެއެވެ. އަދި ބައެއް ފިޤުހުވެރީން ވަނީ ނަމާދުގެ ޛިކުރުތަކާއި ޢަރަބި ބަހުން ދުޢާ ކުރުން ވާޖިބު ކުރައްވާފައިއެވެ.\nއެހެންނަމަވެސް، ދުޢާ ކުރާ މުސްލިމު މީހާއީ ޢަރައްބަކަށް ނުވެފައި، އަދި އޭނާއީ ޢަރަބި ބަހަށް ޖާހިލު ނުވަތަ ޢަރަބި ބަސް ނޭނގޭ މީހަކަށް ވެފައި އެބަހުން ނުޠުޤު ކުރުމަށް ވާހަކަ ދެއްކުމަށް ކުޅަދާނަ ނުވާ މީހަކު ނަމަ، އެއީ އޭނާ އަލަށް އިސްލާމް ވުމުގެ ސަބަބުން ކަމުގައި ވީތީ، ފަހެ އޭނާއަށް ބައެއް މަޛްހަބު ތަކުގައި ފާތިޙާ ސޫރަތް ޢަރަބި ނޫން ބަހަކުން ކިޔުމަށް ހުއްދަ ދެއްވަތެވެ. ފަހެ އޭނާއަށް އެނގޭ ބަހުން އެސޫރަތުގެ ތަރުޖަމާ ކިޔާނީ އެވެ. އަދި ޤުރުއާނުގެ ރޫމް ސޫރަތުގައި ވެއެވެ: \"އުޑުތަކާއި ބިން ހެއްދެވުމާއި، ތިޔަބައިމީހުންގެ ދޫތަކާއި (އެބަހީ: ބަސްތަކާއި) ކުލަތައް ތަފާތުވެފައިވާކަމީ، އެކަލާނގެ ކުޅަދުންވަންތަކަމުގެ ހެކިތަކުގެ ތެރެއިންވާ ކަމެކެވެ. ހަމަކަށަވަރުން، އެކަމުގައި (އެފަދަ ކަންތައް) ދަންނަމީހުންނަށް ހެކިތަކެއްވާކަން ކަށަވަރެވެ.\" [އާޔަތް: 22].\nއަދި ޢިލްމުވެރިން ވިދާޅުވެފައިވެއެވެ. ހަމަކަށަވަރުން ޢަރަބި ނޫން މުސްލިމު މީހާ، އޭނާ އެބަހުން ނުޠުޤު ކޮށް ވާހަކަ ދައްކަން ޖާހިލުވެ ނޭނގޭ ނަމައީ، އޭނާއަށް އޮތީ އިންސާނުން ކުރެ ޢަރަބި ދަންނަ މީހެއްގެ ކިބައިން އެ ބަސް ދަސްކުރުމަށެވެ. އޭރުން އޭނާ ނަމާދު ކުރާ ހިނދުގައި ފާތިޙާ ސޫރަތް ކިޔަވައި އަދި ޤުރުއާނުން ތިލާވަތު ކުރާ އެއްޗެއް ފަހުމްވެ ދެނެގަތުމަށް ކުޅަދާނަކަން ލިބިގަތުމަށްޓަކައެވެ. އަދި ހަމަ ގައިމުވެސް އިމާމް ޝާފިޢީ ޛިކުރު ކުރައްވާފައިވަނީ ނުވަތަ އެބޭފުޅާ ދެކިލައްވަނީ އެކަމީ (އެބަހީ ޢަރަބި ބަސް ދަސްކުރުމީ) ކޮންމެ މުސްލިމެއްގެ މައްޗަށްވާ ފަރުޟެއް ކަމުގައި އެވެ.\nއަދި އެންމެ މޮޅަށް ދެނެވޮޑިގަންނަވަނީ ﷲ އެވެ. ތަރުޖަމާގެ އަޞްލުގެ ލިންކު: https://fatwa.islamonline.net/9266\nސ. ޤުނޫތު ދުޢާ ޢަރަބި ބަސް ނޫން ބަހަކުން ހުއްދަ ވާނެ ހެއްޔެވެ؟ މިޘާލަކަށް ޖަރުމަނުގެ ބަހުން، އަޑު ހަރުކޮށް، އިމާމެއްގެ ފަހަތުގައި އެވެ. އަދި މައުމޫމުން ތަކުގެ ތެރޭގައި ޢަރަބި ބަސް ނުޠުޤު ކުރަން އެނގޭ އެ ބަސް ދަންނަ ބަޔަކު ފަހަތުގައި ވަނި ކޮށެވެ؟...\nޖ. ނަމާދުގައި ޢަރަބި ބަސް ނޫން ބަހަކުން ދުޢާ ކުރުމާއި މެދުގައި ފިޤުހުވެރީން ވަނީ އިޚްތިލާފު ވެލައްވާފައި އެވެ.\nފަހެ ޙަނަފީން ބުނުއްވަނީ ނަމާދުގައި އެގޮތަށް ދުޢާ ކުރުމީ ތަޙްރީމް ގޮތަކަށް (ޙަރާމް ގޮތެއްގައި) މަކުރޫހަ ކަމަށެވެ. އަދި ނަމާދުން ބޭރުގައި ތަންޒީހު ގޮތަކަށް (މަކުރޫހަ ގޮތެއްގައި) މަކުރޫހަ ކަމަށެވެ.\nއަދި ޢަރަބި ނޫން ބަހަކުން ދުޢާ ކުރުން މާލިކީން ޙަރާމް ކުރައްވަތެވެ.\nއެހެނަސް ޝާފިޢީންނާއި މެދު ދަންނައެވެ. ފަހެ އެބޭފުޅުން މައުޘޫރުކޮށް ވާރިދުވެގެން އައިސްފައިވާ ދުޢާތަކާއި އަދި އެނޫން ދުޢާ ތަކާއި ދެމެދު ފަރަޤު ކުރައްވަތެވެ. ފަހެ މައުޘޫރުކޮށް ސުންނަތުން އައިސްފައިވާނަމަ ފަހެ އެކަމަށް ތިން ޤަޥްލެއް ބުނުމެއް ވާރިދުވެފައި ވެއެެވެ. އޭގެތެރެއިން އެންމެ ޞައްޙަ ކަމަށް ބެލެވެނީ: ހަމަކަށަވަރުން ޢަރަބި ބަސް އެނގުމަށް ކުޅަދާނަ ނުވާ މީހާއަށް އޭނާއަށް އެގޮތް ހުއްދައެވެ. އެހެނަސް އެކަމަށް ކުޅަދާނަ މީހަކަށް ހުއްދަ ވެގެންނެއް ނުވެއެވެ. ފަހެ ކުޅަދާނަ ވެގެންވާ މީހާ އެގޮތަށް ކަންތައް ކުޅައީ ނަމަ އޭނާގެ ނަމާދު ބާޠިލު ވެއްޖެއެވެ.\nއަދި ޙަންބަލީން ވެސް ދެކިލައްވަނީ މިފަދައިންނެވެ. އަދި ތިޔަ އަހުރަވެތި ސުވާލު ކުރި ބޭފުޅާއަށް އަހަރެމެން ބުނަމެވެ. މުސްލިމުންގެ އިމާމް އަކަށް ﷲ ގެ ފޮތް ދަސް ޙާފިޡު، ރައްކާތެރި، ޢަރަބި ބަސް ދަންނަ މީހަކު އިމާމް ކަމަށް އަރުވާށެވެ. އަދި އެނޫން އެފަދަ ކަމުވޮށޭ އެކަށީގެންވާ ފަރާތެއް ނެތް ނަމަ ތިޔަ ހިނގާ ދިޔަ ޙާދިޘާގައި މައްސަލައެއް ނެތެވެ.\nއަލް މުޥައްސަޢަތު އަލް ފިޤްހިއްޔާ އަލް ކުވައިތިއްޔާގައި އައިސްފައިވެއެވެ: ޙަނަފީންގެ ކިބައިން ނަޤުލު ވެގެން އައިސްފައި ވަނީ ޢަރަބި ބަސް ނޫން ބަހަކުން ދުޢާ ކުރުން މަކްރޫހަ ކަމަށެވެ. އެހެނީ ޢަޖަމީންނަށް (رطانة) ރަޠާނަތު ބަހުރުވަ ޢުމަރު ރަޟިޔަ ﷲ ތަޢާލާ ޢަންހު ނަހީކޮށް މަނާ ކުރައްވާފައިވެއެވެ. އަދި ރަދީފުގައިވާ ގޮތުން އައް ރަޠާނަތުއަކީ: ޢަޖަމީ ބަސްކޮށާރެވެ. (ޢަރަބީން ނޫން ބަޔަކީ ޢަޖަމީންނެވެ.) އަދި ޡާހިރު ފާޅުވާ ތަޢުލީލަކީ (އޮޅުން ފިލާ އެއްޗަކީ): ޢަރަބި ބަސް ނޫން ބަހަކުން ދުޢާ ކުރުމުގައި ކުރިން ވެސް ޚިލާފުވެފައި ވާކަމެވެ. އަދި އެކަމުގައިވާ މަކުރޫހަ ކަމީ ތަންޒީހީ މަކުރޫހަ ކަމެކެވެ. (ޙަރާމް ޙުކުމްގެ ދަރަޖައިގައެއް ނޫނެވެ.) އަދި ޢަޖަމީ ބަހަކުން ނަމާދުގައި ދުޢާ ކުރުން ތަޙްރީމް ގޮތަކަށް މަކުރޫހަވެ އަދި ނަމާދުން ބޭރުގައި ތަންޒީހު ގޮތަކަށް މަކުރޫހަވުން މި ބީދައިން ދުރުވެގެންނެއް ނުވެއެވެ.\nއަދި މާލިކީން ދެކިލައްވަނީ ޢަރަބި ބަސް ނޫން ބަހަކުން ދުޢާ ކުރުން ޙަރާމް ކަމަށެވެ. އެއީ ޝިހާބުއްދީން އަލް ޤަރާފީ އަލް މާލިކީގެ ފުށުން އިބްނު ޢާބިދީން ނަޤުލު ކުރައްވާފައިވާ ބަސްކޮޅަށް ބިނާކޮށެވެ. އެ ބަސްކޮޅުން ހެކިދެނީ އެކަމުގައި ތަޢުޡީމުކުރުން ނުވަތަ މާތްކޮށް މަތިވެރިކުރުމުގެ ބައި ނަފީކުރުން ޝާމިލްވެ އެކުލެވޭތީއެވެ. އަދި އަލް ޤަރާފީގެ ބަސް; ޢަޖަމީ ބަހުރުވައިގެ މަޢަނައިގެ ގޮތުން މަޖުހޫލުކަމަށް އައް ލައްޤާނީ އަލް މާލިކީ އެ ބަސް ހެކިކޮށް ނަގައެވެ. އަދި އެކަމުގައި އޭރުން ރުބޫބިއްޔަތުގެ ޖަލާލްވަންތަކަން މަތިވެރިވަންތަކަން ނަފީކުރުން ޝާމިލްވެއެވެ. އެހެނެއްކަމަކު އޭގެ މާނަ އެނގިގެން ނަމަ، ފަހެ ނަމާދުގައި އާއި އެނޫން ޙާލަތުގައި ވެސް އެ އިސްތިޢުމާލް ކޮށް ބޭނުން ކުރުން މުޠުލަޤުކޮށް ހުއްދައެވެ. އެއީ އެކަލާނގެ ތަޢާލާގެ މި ބަސްފުޅަށް ބިނާކޮށެވެ: \"އަދި އާދަމްގެފާނު ހުރިހާ ތަކެއްޗެއްގެ ނަންތައް އެކަލާނގެ އުނގަންނަވައި ދެއްވިއެވެ.\" އަދިވެސް އެކަލާނގެ މިބަސްފުޅެވެ: \"އަދި ތިމަންރަސްކަލާނގެ އެއްވެސް ރަސޫލަކު، އެބޭކަލެއްގެ ޤަޥްމުގެ ދުލުން (ބަހުން) މެނުވީ ނުފޮނުއްވަމެވެ. އަދި މިއީ އައް ދުސޫޤީ އައް ޝާފިޢީ ވެސް ޞަރީޙަކުރައްވާ ދެކިލެއްވި ގޮތެވެ.\nއަދި ޝާފިޢީން މިކަމުގައި ފަޞްލުކޮށް (ބައިތަކަކަށް ބައްސަވައި) ބަސް ގެންނެވިއެވެ. ފަހެ އެބޭފުޅުން ބުނުއްވިއެވެ: ނަމާދުގައި ދުޢާ ކުރުން ވާނީ، އެހެންޏާ މައުޘޫރުކޮށެވެ.(ސުންނަތުން ވާރިދުވެފައިވާ ދުޢާ އެވެ.) އެހެންޏާ މައުޘޫރުކޮށް ނޫނެވެ. އަދި މައުޘޫރުކޮށް އައިސްފައިވާ ދުޢާތަކާއި މެދު ދަންނައެވެ.\nފަހެ އޭގައި ވަނީ ތިން ވަޖުހެވެ: އޭގެ އެންމެ ޞައްޙަކަން ބޮޑީ، އަދި ޙަންބަލީން ދެކިލައްވާ ގޮތާއި އެއްގޮތްވެސް ވަނީ: އެއީ ޢަރަބި ބަހަށް ނުކުޅެދޭ މީހާއަށް ޖާއިޒު ހުއްދަ ކަމެވެ. އެހެނަސް ޢަރަބި ބަހަށް ކުޅަދާނަ މީހަކަށް ހުއްދަ ނޫން ކަމެވެ. އަދި ކުޅަދާނަ މީހާ އެނޫން ބަހަކުން އެ ދުޢާ ކޮށްފި ނަމަ އޭނާގެ ނަމާދު ބާޠިލު ވެއްޖެއެވެ.\nއަދި ދެވަނައަށް: އެއީ ޢަރަބި ބަސް ދަންނަ ވެސް އަދި އެ ނުދަންނަ އެނޫން މީހުންނަށް ވެސް ޖާއިޒު ހުއްދަ އެވެ.\nއަދި ތިންވަނައަށް: އެއީ ޟަރޫރަތަކައިގެން ނޫނީ އެއިން އެކަކުން ކުރެ އެކަކަށްވެސް ހުއްދައެއް ނޫނެވެ. އަދި މައުޘޫރުކޮށް އައިސްފައި ނުވާ ދުޢާތައް (ނަމާދުގައި ކިޔުން ސުންނަތުން ޘާބިތުނުވާ ދުޢާތައް)، ފަހެ އެގޮތަށް ނަމާދުގައި ޢަޖަމީ ބަހަކުން އަމިއްލައަށް ދުޢާ ގެނެސް އަމިއްލައަށް ދުޢާ އުފައްދާ އެހެން ހެދުން ހުއްދައެއް ނޫނެވެ. އެކަމުގައި އޮތް ޤަޥްލަކީ ނުވަތަ ބުނުމަކީ އެންމެ ބުނުމެކެވެ. އެއީ ޖާއިޒު ކަމެއް ނޫން ކަމެވެ. ދެން ބާކީ އޮތް ޛިކުރުތައް، ފުރަތަމަ ތަޝައްހުދު (އައްތަޙިއްޔާތު) އަދި ޞަލަވާތް ފަދަ ޛިކުރުތަކާއި އަދި ތަކުބީރުތަކާއި އެފަދަ ޢިބާރާތްތައް ކުރިން ފުރަތަމައަށް އިސްވެ ބުނެވުނު ޤަޥްލު ފަދައިން ޢަޖަމީ ބަހުރުވައިން ދުޢާ ކުރުން ޖާއިޒު ހުއްދައެވެ. އިސްތިޘްނާ ކުރަނީ އޭގެ ހުއްދަ ކަމުގައި ނުކުޅަދާނަ މީހާއެވެ.\nއޭނާއަށް ވާ ވަޖުހުތަކަކީ އެންމެ ޞައްޙައީ: ޖާއިޒު ހުއްދައެވެ. އަދި ދެވަނައަށް: ނުވާނެއެވެ.\nއަދި ތިންވަނައަށް: ހުއްދަ ވެފައި އޭނާ ކުށު ސަޖިދަކުރުން މަޖުބޫރު ވުމެވެ. އަދި ބުނެވެއެވެ: އޭނާ ޢަރަބި ބަހަށް ފަރިތަ ނޫން ނަމަ ދަސް ނޫން ނަމަ ހުރިހާ ޛިކުރުތަކެއް ޢަޖަމީ ބަހުން ދުޢާ ކުރުމެވެ. އަދި ޢަރަބި ބަހަށް ފަރިތަނަމަ ޢަރަބި ބަހުން ދުޢާ ކުރުމެވެ. ފަހެ އެއާއި ޚިލާފުވެ މިޘާލަކަށް ފާރިސީ ބަހުން ކޮށްފި ނަމަ: ފަހެ ތަޝައްހުދު އާއި ސަލާމް ފަދަ ވާޖިބުތައް އެހެން ކިޔުން ހުއްދަ ވެދެއެވެ. އަދި ތަސްބީޙަ އާއި އިފްތިތާޙު ފަދަ ސުންނަތްތައް އެހެން ކިޔުން ޖާއިޒު ހުއްދަވެދެއެވެ. އަދި އެގޮތް ރަނގަޅުނުވެ އޭނާ ގޯސްކޮށް ހެދިއްޖެކަން ގައިމެވެ. ތަރުޖަމާގެ ލިންކުގެ އަޞްލު: https://fatwa.islamonline.net/7865\nސ. ޢަރަބި ބަސް ނޫން ބަހަކުން ނަމާދު ޖާއިޒު ވާނެ ހެއްޔެވެ؟ ނަމާދު ކުރުމަށްޓަކައި ފާތިޙާ ސޫރަތް ތަރުޖަމާ ކުރުމަށް ރަސޫލާ ޢަލައިހިއް ސަލާމް ޞަޙާބީންނަށް އަމުރު ކުރެއްވި ކަން އެއީ ޞައްޙަ ވާހަކައެއް އެއް ހެއްޔެވެ؟\nޖ. ﷲ އަށް ޙަމްދު ހުއްޓެވެ. އަދި ﷲ ގެ ރަސޫލާއަށާއި އެކަލޭގެފާނުގެ އާލުންނާއި އަދި ޞަޙާބީންނަށް ޞަލަވާތާއި ސަލާމް ހުއްޓެވެ. އެއަށްފަހު ދަންނައެވެ: ފަހެ ނަމާދުގައި ކިޔާ ތަކެތީގެ ތެރޭގައި ޤުރުއާނާއި އަދި އެނޫން ޛިކުރު ތަކާއި، އަދި އޭގެއިން ފަރުޟާއި އަދި މުސްތަޙައްބު ވެއެވެ. އަދި އެކަމުގައި ޢިލްމުގެ އަހުލުވެރީންގެ މެދުގައި އޮތް ޚިލާފުތަކާއި އޭގެ ތަރުޖަމާތަކަކީ ދިގު ބައެކެވެ.\nފަހެ ޢަރަބި ނޫން ބަހަކުން ކިޔުމަކީ، މާލިކީންނާއި ޝާފިޢީންނާއި އަދި ޙަންބަލީންގެ ޖުމްހޫރު ޢިލްމުވެރީންގެ އަރިހުގައި މަނަޢަ ވެގެންވާ ކަމެކެވެ. އެއީ އޭނާ ޢަރަބި ބަހަށް ފަރިތަ ވިޔަސްމެ ނުވަތަ ފަރިތަ ނުވިޔަސްމެއެވެ. އެހެނީ ﷲ ޢައްޒަ ވަޖައްލަ އަމުރުފުޅު ކުރައްވާފައިވާ ޤުރްއާން ކިޔުއްވުމަށެވެ. ފަހެ އެކަލާނގެ ވަޙީކުރެއްވިއެވެ: \"ފަހެ ޤުރުއާނުން ފަސޭހަވީ މިންވަރެއް ތިޔަބައިމީހުން ކިޔަވާށެވެ!\" [އަލް މުއްޒައްމިލް: 20]. އަދި ޤުރުއާން ބާވައިލެއްވިގެން ވަނީ ޢަރަބި ބަހުންނެވެ. އިބްނު ޤުދާމާ އަލް މަޤްދިސީ އަލް ޙަންބަލީ އެބޭފުޅާގެ އަލް މުޣްނީގައި ވިދާޅުވެފައިވެއެވެ: \"އަދި ޢަރަބި ބަސް ނޫން ބަހަކުން ކިޔުމަކަށް އޭނާއަކަށް ހުއްދައެއް ނުލިބެއެވެ. އަދި ޢަރަބިން އޮތް ސީދާ އެލަފްޡު ނޫން ލަފްޡަކަށް ބަދަލު ކުރުމަކަށްވެސް ހުއްދަ ނުވެއެވެ. އެއީ އޭނާ ކިތަންމެ ރީއްޗަށް ކިޔެވި ނަމަވެސް ނުވަތަ ނޫން ނަމަވެސް މެއެވެ. އަދި އެކަމަށް އައްޝާފިޢީ އާއި އަބޫ ޔޫސުފް އަލް ޙަނަފީ އާއި އަދި މުޙައްމަދު އައްޝައިބަނީ އަލް ޙަނަފީ ބުނުއްވައިފައި ވެއެވެ. އަދި އަބޫ ޙަނީފާ ބުނުއްވިއެވެ: އެގޮތް ޖާއިޒެވެ. އަދި އަބޫ ޙަނީފާގެ ބައެއް އަޞްޙާބުން (އެކުގައިވި ބޭކަލުން) ބުނުއްވިއެވެ: އެހެނަކުންނެއް ނޫނެވެ. އެހެނެއްކަމަކު ހުއްދަވެ ޖާއިޒު ވަނީ ޢަރަބި ބަހަށް ފަރިތަ ނޫން ބަޔަކަށެވެ.\" [އިބްނު ޤުދާމާގެ ބަސްކޮޅު މިހާ ހިސާބަށް ނިމުނީއެވެ.].\nއަދި މިފަދައިން ޢިލްމުވެރިން ވަނީ މުކައްލަފު މީހާގެ މައްޗަށް އެބަހީ ކުޅަދާނަކަން ލިބިގެންވާ މީހާ ދަތުރު ކޮށްގެން ނަމަވެސް އެންމެ ކުޑަމިނުން ފާތިޙާ ސޫރަތް ދަސްކުރުން ވާޖިބު ކުރައްވާފައި އެވެ. ފަހެ އެ ދަސްކުރަން ކުޅަދާނަ ނުވެއްޖެނަމަ އޭނާގެ ފަރުޟާއި މެދު އެބޭކަލުން އިޚްތިލާފުވެލައްވަތެވެ. ފަހެ އެބޭކަލުންގެ ތެރެއިން އެއްބައިބޭކަލުން ދެކިލައްވަނީ އޭނާ ނޫން އެކަމަށް ކުޅަދާނަ ފަރިތަ މީހެއް އިމާމެއްގެ ފަހަތުގައި ކުރުން ވާޖިބު ކަމަކަށެވެ. އަދި މިއީ މާލީކީ މަޛްހަބުގެ ޤަޥްލެކެވެ.\nއަދި އެބޭކަލުންގެ ތެރެއިން އަނެއް ބައި ބޭކަލުން ދެކިލައްވަނީ، އޭނާ ޤުރްއާންއާއި ނުވަތަ ޛިކުރުގައި އޭނާއަށް އެނގޭ މިންވަރުގެ ބައިން އެބައިގެ ބަދަލުގައި ކިޔުން ވާޖިބު ކަމަކަށެވެ. އަދި ފާތިޙާގެ ބަދަލުގައި ޛިކުރު ތަކުގެ ތަރުޖަމާ ކިޔުން ޝާފިޢީން ޖާއިޒު ކޮށް ހުއްދަ ކުރެތެވެ. އަދި އަބޫ ޔޫސުފްއާއި އަދި މުޙައްމަދު އައް ޝައިބާނީ، އެއީ އަބޫ ޙަނީފާގެ ދެ އަޞްޙާބުން ނުވަތަ ދަރިވަރުންނެވެ. (އެއީ ޙަނަފީ މަޛްހަބުގެ އެންމެ ފުންނާބު އުސް ދެ ޢިލްމުވެރީންނެވެ.) އެ ދެފަރާތް ދެކިލައްވަނީ ނަމާދު ކުރާ މީހާ ޢަރަބި ބަހަށް ފަރިތަ ވެފައި ޢަރަބި ބަސް ދަންނަ ކަމުގައި ވާނަމަ، އޭނާ އެނޫން ބަހަކުން ޤުރުއާން ކިޔެވުން ޖާއިޒު ނޫން ކަމަށެވެ. އަދި ޢަރަބި ބަސް ނޭނގި ފަރިތަ ނޫން ނަމަ ޖާއިޒު ކަމަށެވެ. އެހެނަސް އަބޫ ޙަނީފާ ދެކޭ ގޮތުގައި ފާރިސީ ބަހުން ވެސް ކިޔެވުން ޖާއިޒެވެ. އަބޫ ޙަނީފާގެ ރައުޔުގައި އެފަދައިން ކިޔުން ހުއްދައެވެ. އެކަމަކު ފަހުން މި ޤަޥްލިން އަބޫ ޙަނީފާ ރުޖޫޢަވެ، އަނެއް ދެ ފަރާތުގެ ޤަޥްލަށް އެނބުރި ރުޖޫޢަ ވިކަމުގައި ވެއެވެ. އެހެނެއްކަމަކު ތަކުބީރާއި އަދި ތަޝައްހުދުގައްޔާއި އަދި ނަމާދުގެ އެހެނިހެން ޛިކުރުތަކާއި މެދުގައި، ފަހެ ނަމާދު ކުރާ މީހާ ޢަރަބި ނޫން ބަހަކުން ތަކުބީރު ކިޔައިފިނަމަ، އެކަމުގައި އަބޫ ޙަނީފާ ދެކެނީ އެކަން މުޠުލަޤުކޮށް ޖާއިޒު ހުއްދަ ކަމަށެވެ.\nއަދި ޖުމްހޫރު ބޭކަލުން އެކަމުގައި ޝަރުޠު ކުރައްވަނީ އޭނާއަށް ޢަރަބި ބަސް ނޭނގޭ ކުޅަދާނަ ނޫން ނަމަ މައްސަލަ ނެތަސް އޭނާ ޢަރަބި ބަސް އުނގެނުމަށް، އަދި އުނގެނިއްޖެ ހިނދު އެޝަރުޠު ކެނޑި ހުއްދަ ނުވާނެކަމަށެވެ.\nއަދި މާލިކީން އެކަމުގައި އިޚްތިލާފުވެލައްވަތެވެ. އެއީ އޭނާ ތަކުބީރު ޢަރަބިން ކިޔުމަށް ކުޅަދާނަ ނުވާނަމަ، ފަހެ އެބޭކަލުންގެ ތެރޭގައި ޝާފިޢީ މަޛްހަބާއި އަދި ޙަންބަލީ މަޛްހަބުގެ ޤަޥްލަށް އެއްބަސް ވެލައްވާ އެއްބައިބޭކަލުން ވެއެވެ. އެއީ އޭނާ އެ ޙާލަތުގައި ތަކުބީރުގެ ތަރުޖަމާ ކިޔުމަށެވެ. އަދި އޭގެ ތެރެއިން އަނެއް ބައި ބޭކަލުން ބުނުއްވައިފައި ވަނީ އެގޮތް ވެއްޓެއެެވެ. ހުއްދަ ނޫން ކަމަށެވެ.\nއިބްނު ޤުދާމާ އަލް މަޤްދިސީ އަލް ޙަންބަލީ އެބޭފުޅާގެ އަލް މުޣްނީގައި ވިދާޅުވެފައިވެއެވެ: \"އަދި އެކަމަށް ކުޅަދާނަކަން ލިބިފައިވާ މީހާ ޢަރަބި ނޫން ބަހަކުން ތަކުބީރު ކިޔުމަށް އޭނާއަކަށް ހުއްދައެއް ނުލިބެއެވެ. އަދި މިފަދައިން އައްޝާފިޢީ އާއި އަދި އަބޫ ޔޫސުފްއާއި އަދި މުޙައްމަދު އައް ޝައިބާނީ ވިދާޅުވެލައްވާފައިވެއެވެ. އަދި އަބޫ ޙަނީފާ ބުނުއްވިއެވެ: އޭނާއަށް ހުއްދަ ލިބެއެވެ.\" [އިބްނު ޤުދާމާގެ ބަސްކޮޅު މިހާ ހިސާބަށް ނިމުނީއެވެ.].\nއެހެނެއްކަމަކު، ފަހު ތަޝައްހުދު ނުވަތަ ފަހު އައްތަޙިއްޔާތާއި އަދި ނަބިއްޔު ﷺ ގެ މައްޗަށް ޞަލަވާތް ކިޔުމުގައި، ޢަރަބި ބަހަށް ކުޅަދާނަ ނޫން މީހެއް ނަމަ ފަހެ އެނޫން ބަހަކުން އެ ދެބައި ކިޔުން ހުއްދަ ޖާއިޒެވެ. އަދި ކުޅަދާނަކަން ލިބިގެންވާ މީހަކަށް ވެއްޖެނަމަ ޖާއިޒެއް ނޫނެވެ. މިއީ ޝާފިޢީ މަޛްހަބުގެ ޤަޥްލެވެ.\nއަދި މާލިކީ މަޛްހަބާއި މެދު ދަންނައެވެ. ފަހެ އެބޭކަލުންގެ މަޛްހަބުގެ ޡާހިރަކީ ކުޅަދާނަ މީހެއް ނަމަ އެކަން މަކްރޫހަ ކަމެވެ. އަދި ކުޅަދާނަ ނޫން މީހެއް ނަމަ ޖާއިޒު ކަމެވެ. އެއީ އަލްޚަރްޝީ އަލްމާލިކީގެ ޝަރަޙަ ކުރައްވާފައިވާ މުޚްތަޞަރު ޚަލީލް ފޮތުގައި ބުނުއްވައިފައިވާ ފަދައިންނެވެ. އެފޮތުގައި އައިސްފައިވެއެވެ: \"އަދި ނަމާދުގައި ކިޔޭ ދުޢާތަކާއި އަދި އިޙްރާމްއާއި އަދި ޙަލްފްކުރުމުގައި ފަދައިން (ﷲ ގަންދީ ހުވާ ކޮށް ހެކިކުރުމުގައި) ޢަރަބި ބަހަށް ކުޅަދާނަ ވެފައި ޢަޖަމީ ބަހުން އެކަން ކުރުން މަކުރޫހަ ވެގެން ވެއެވެ. އަދި ނަމާދު ނޫން ޙާލަތުގައި ނުވަތަ ނަމާދުން ބޭރުގައި އެގޮތަށް ދުޢާ ކުރުމުގައި މައްސަލައެއް ނެތެވެ. އަދި މަފްހޫމަކީ އެނގިގެންދާ ކަމަކީ ވެސް އެކަން ޖާއިޒު ވަނީ ކުޅަދާނަ ނޫން މީހާއަށެވެ.\" [އަލް ޚަރްޝީގެެ ބަސްކޮޅު މިހާ ހިސާބަށް ނިމުނީއެވެ.].\nއަދި ސަލާމް ދިނުމާއި މެދު ދަންނައެވެ. ފެހެ ޢަރަބި ބަހަށް ކުޅަދާނަ ނުވެއްޖެނަމަ އެނޫން ސަލާމް ދިނުން އޭނާއަށް ޖާއިޒު ހުއްދައެވެ. އެހެނެއްކަމަކު ނަމާދުގައި ދުޢާތައް ޢަރަބި ބަހުން ނޫން ބަހަކުން ކުރުމުގައި ފަހެ ޙަނަފީން ކިބައިން ނަޤުލު ވެވިގެން އައިސްފައިވަނީ އެއީ މަކްރޫހަ ކަމެއް ކަމުގައި އެވެ. އަދި މާލިކީ މަޛްހަބުން ވެސް ފަހުމްވާ ގޮތަކީ މިއީ އެވެ.\nއެއީ ކުރިން މިދެންނެވި ފަދައިން އަލް ޚަރްޝީގެ ކިބައިން ނަޤުލު ވެވިގެން އައިސްފައިވާ ބީދައިންނެވެ. އަދި ޝާފިޢީން މިކަމުގައި ފަޞްލުކޮށް (ބައިތަކަކަށް ބައްސަވައި) ބަސް ގެންނެވިއެވެ. ފަހެ އެބޭކަލުން ބުނުއްވިއެވެ: ނަމާދުގައި ދުޢާ ކުރުން ވާނީ، އެހެންޏާ މައުޘޫރުކޮށެވެ.(ސުންނަތުން ވާރިދުވެފައިވާ ދުޢާތަކެވެ.) އެހެންޏާ މައުޘޫރުކޮށް ނޫނެވެ. (ސުންނަތުން ޘާބިތުނުވާ ދުޢާތަކެވެ.) އަދި މައުޘޫރުކޮށް އައިސްފައިވާ ދުޢާތަކާއި މެދު ދަންނައެވެ. ފަހެ އޭގައި ވަނީ ތިން ވަޖުހެވެ: އޭގެ އެންމެ ޞައްޙަކަން ބޮޑީ، އަދި ޙަންބަލީން ދެކިލައްވާ ގޮތާއި އެއްގޮތްވެ އެއްބަސް ވަނީ: އެއީ ޢަރަބި ބަހަށް ނުކުޅެދޭ މީހާއަށް ޖާއިޒު ހުއްދަ ކަމެވެ. އެހެނަސް ޢަރަބި ބަހަށް ކުޅަދާނަ މީހަކަށް ހުއްދަ ނޫން ކަމެވެ. އަދި މައުޘޫރުކޮށް އައިސްފައި ނުވާ ދުޢާތަކާއި މެދު ދަންނައެވެ. (ނަމާދުގައި ކިޔުން ސުންނަތުން ޘާބިތުނުވާ ދުޢާތައް)، ފަހެ އެގޮތަށް ނަމާދުގައި ދުޢާތައް ޢަޖަމީ ބަހަކުން އަމިއްލައަށް ގެނެސް އަމިއްލައަށް ދުޢާ އުފައްދާ އެހެން ހެދުން ހުއްދައެއް ނޫނެވެ. އެކަމުގައި އޮތް ޤަޥްލަކީ ނުވަތަ ބުނުމަކީ އެންމެ ބުނުމެކެވެ. އެއީ ޖާއިޒު ކަމެއް ނޫން ކަމެވެ. މިއީ ނަމާދުގައި ޢަރަބި ނޫން ބަހަކުން ނަމާދުގައި ކިޔާ ތަކެތި ކިޔުމުގެ މައްސަލައިގައި މަޛްހަބުތަކުގެ ޢިލްމުވެރީންގެ ތަފްޞީލުތަކެވެ.\nއަދި ސުވާލު ކުރެއްވި ބޭފުޅާ އިޝާރާތް ކުރައްވާފައިވާ ތިޔަ ޙަދީޘް އާއި މެދު ދަންނައެވެ. ފަހެ ތިމަޢަނައިގައިވާ އެއްވެސް ޙަދީޘް ބަސްފުޅެއް އަހަރުމެންނަށް އެނގިފައެއް ނުވެއެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ. ތަރުޖަމާގެ އަޞްލުގެ ލިންކު: https://www.islamweb.net/ar/fatwa/35811/\nސ. ފައިދާ ލިބިގަތުމުގެ އެދުމުގައިއެވެ... އަހަރެންނާައި އެކުގައި ބަންގާޅު މީހަކު މަސައްކަތް ކުރެއެވެ. އަދި އޭނާ ސުވާލު ކުރެއެވެ: ސަޖިދައިގައި ވާ ހިނދު، އަދި سبحان ربي الأعلى (މާނައީ: އެންމެ މަތިވެރި ވަންތަ އަހުރެންގެ ރައްބުގެ ހުސްޠާހިރުވަންތަ ކަމާއިއެވެ.) މިފަދައިން ދުޢާ (ޢަރަބި ބަހުން) 3 ފަހަރު ކިޔުމަށް ފަހުގައި، އޭނާ ބޭނުންވަނީ ﷲ އަށް އިތުރު ދުޢާ ކުރުމަށެވެ. ފަހެ އެހެނަވެއްޖެނަމަ އެ ޙާލަތުގައި އޭނާ އަމިއްލަ ޚާއްޞަ ބަހުން ދުޢާ ކުރުން ޞައްޙަ ވާނެ ހެއްޔެވެ؟ ނުވަތަ އޭނާއަށް އޮތީ ހަމަ ޢަރަބި ބަހުން ދުޢާ ކުރުން ހެއްޔެވެ؟\nޖ. ޙަމްދު ލިބިވޮޑިގެންވަނީ ﷲ އަށެވެ. އަދި ޞަލަވާތާއި ސަލާމް ލެއްވިގެން ވަނީ ﷲގެ ރަސޫލާއަށާއި އެކަލޭގެފާނުގެ އާލުންނާއި ޞަޙާބީންގެ މައްޗަށެވެ. އެއަށްފަހު ދަންނައެވެ:\nނަމާދުގައި ޢަރަބި ނޫން ބަހަކުން ދުޢާ ކުރުމުގެ ޙުކުމާއި މެދުގައި ޢިލްމުގެ އަހުލުވެރީންގެ މެދުގައި އިޚްތިލާފުވެލައްވާފައި ވެއެވެ. ފަހެ އެބޭކަލުންގެ ތެރެއިން އެއްބައިބޭކަލުން އެކަން މަނަޢަ ކުރައްވަތެވެ. އަދި އަނެއްބައި ބޭކަލުން އެކަން ޖާއިޒު ކޮށް ހުއްދަ ކުރައްވަތެވެ. އަދި އަނެއްބައި ބޭކަލުން އެކަން ފަޞްލު ކުރައްވާ، ބައިތަކަކަށް ބައްސަވާލައްވައި، އެކަމަށް ކުޅަދާނަ މީހާ ޢަރަބި ބަހުން ދުޢާ ކުރުމަށް އަދި އެކަމަށް ނުކުޅަދާނަ މީހާއަށް ހުއްދަކަމުގައި މިފަދައިން ބައްސަވާލައްވައެވެ. އަދި ސީދާ ވަޙީގެ ނައްޞަކުން މިއިން ޤަޥްލު ތަކުގެ ތެރެއިން އެއްވެސް ޤަޥްލެއް ރާޖިޙު ކޮށްދެއްވާފައި ނުވަތަ އެފަދައިން ބަޔާންކޮށް ދެއްވާފައި އައިސްފައި ނުވެއެވެ. ވުމާއި އެކު - إن شاء الله تعالى - ރަނގަޅު ގޮތެއް ކަމުގައި ބެލެވެނީ، ނުވަތަ ރަނގަޅު ގޮތް ކަމުގައި ވުމީ، އޭނާ، އޭނާއަށް ކުޅަދާނަ ނަމަ ޢަރަބި ބަހުން ދުޢާ ކުރުމެވެ. އެއާއިއެކުގައި އެ ދުޢާތަކުގެ މަޢަނާ ފަހުމްވެ ހުރެ އެފަދައިން ދުޢާ ކުރުން އެއީ އޭނާއަށް އެންމެ އަޥްލާ ގޮތެވެ. އަދި ދުޢާތަކުގައި ޖާމިޢުކޮށް (ގިނަ ހެޔޮގޮތް މިންވަރުކުރެއްވުމަށް އެކުލެވިގެންވާ) މުޚްތަޞަރު (ކުރު) ވާރިދުވެފައިވާ ދުޢާތައް އިޚްތިޔާރު ކުރުން ހުއްޓެވެ.\nމިޘާލަކަށް: اللهم إني أسألك الهدى والتقى والعفاف والغنى. (މާނައީ: ހައްދަވާ ބޮޑު ކުރެއްވި ޔާ ﷲ! މި އަޅާ އިބަރަސްކަލާނގެ ޙަޟްރަތުން އެދެނީ ހިދާޔަތާއި އަދި ތަޤްވާވެރިކަމާއި އަދި އަބުރުވެރިކަމާއި އަދި މުއްސަނދިކަމެވެ.)\nاللهم إني أسألك الجنة، وأعوذ بك من النار. (މާނައީ: ހައްދަވާ ބޮޑު ކުރެއްވި ޔާ ﷲ! މި އަޅާ އިބަރަސްކަލާނގެ ޙަޟްރަތުން އެދެނީ ސުވަރުގެ ލިބުމަށެވެ. އަދި އިބަރަސްކަލާނގެ މި އަޅާ ނަރަކައިން ރައްކާތެރި ކުރެއްވުމަށެވެ.)\nމިފަދަ މިނޫންވެސް މުޚްތަޞަރު ދުޢާ ތަކެވެ. އެ ދުޢާ ތަކުގައި ދުނިޔެއާއި އާޚިރަތުގައި ހެޔޮ ގޮތް މެދުވެރި ކުރެއްވުމަށް އެކުލެވިގެންވާ ދުޢާ ތަކެވެ. އެއީ އެ އުނގެނުމަށާއި އަދި ޙިފްޠުކޮށް ދަސްކުރުމަށާއި އަދި މަޢުރުފާކޮށް އޭގެ މަޢަނާ ދެނެގަންނަން ފަސޭހަ ދުޢާ ތަކެވެ.\nފަހެ އޭނާއަށް އެކަން ކުޅަދާނަ ނުވާނަމައީ، ފަހެ އޭނާ ވާހަކަ ދައްކާ ބަހުރުވައިން އެބަހާއަކުން ދުޢާ ކުރާނީއެވެ. އަދި އޭނާ އެ ކުރާ ދުޢާތަކަަކީ ކުރިން މިދެންނެވި ފަދަ ނަބިއްޔު ﷺ ގެ އަރިހުން ވާރިދުވެގެން އައިސްފައިވާ ޖާމިޢު މުޚްތަޞަރު ދުޢާތަކުގެ ތަރުޖަމާ ކަމުގައި ވުން ބޮޑަށް އެދެވިގެންވެއެވެ. އެގޮތް ހެޔޮކަން ބޮޑެވެ. އަދި އެންމެ މޮޅަށް ދެނެވޮޑިގަންނަވަނީ ﷲ އެވެ. ތަރުޖަމާގެ އަޞްލުގެ ލިންކު:\nhttps://www.islamweb.net/ar/fatwa/11329/\nސ. އިނގިރޭސީ ބަހުން ދުޢާ ކުރުން ހުއްދަ ވާނެ ހެއްޔެވެ؟\nޖ. ޙަމްދު ލިބިވޮޑިގެންވަނީ ﷲ އަށެވެ.\nނަމާދުން ބޭރުގައި އިނގިރޭސި ބަހުން ވިޔަސް އެނޫން ބަހަކުން ވެސް ދުޢާ ކުރުން ޖާއިޒު ހުއްދައެވެ. އެހެނެއްކަމަކު ނަމާދުގައި ނަމަ، ޖުމްހޫރު ޢިލްމުވެރީން ދެކިލައްވާ ގޮތުގައި، ނަމާދުގައި ކިޔާ އެއްވެސް އެއްޗެއް ޖާއިޒެއް ނޫނެވެ.\nމުސްލިމު މީހާގެ މައްޗަށް ވަނީ، އޭނާގެ ހުރިހާ ޙާލަތެއްގައި ވެސް ޢަރަބި ބަހަށް އިލްތިޒާމްވެ އޭގައި ހިފުމަށެވެ. އަދި ޚާއްޞަކޮށް އޭނާގެ އަޅުކަންތައްތަކުގައި އެވެ. އަދި ދުޢާ އަކީ އަޅުކަމެކެވެ. އެހެންކަމުން ޢަރަބި ބަހުން އެކަންކަން ކުރުމީ އެންމެ އަޥްލާ އަދި އެންމެ ރަނގަޅު ގޮތް ކަމުގައި ވުން ޝައްކެއް ވެސް ނެތެވެ.\nޖަވާބު ދެއްވީ: އައް ޝައިޚް ޢަބްދުލް ކަރީމް އަލް ޚުޟައިރު އެވެ.\nތަރުޖަމާގެ އަޞްލުގެ ލިންކު: https://islamqa.info/ar/answers/11588/حكم-الدعاء-باللغة-الانجليزية\nޝައިޚުލް އިސްލާމް އިބްނު ތައިމިއްޔާ އަލް ޙަންބަލީ ވިދާޅުވިއެވެ: \"އަދި ޚަލްޤު ތަކުންނަށް (އަޅުތަކުންނަށް) އޮތީ ޝަރުޢީކޮށް ފޮތާއި (ޤުރުއާނާއި) ސުންނަތުން އައިސްފައިވާ ދުޢާތަކުން އެކަލާނގެއަށް ދުޢާ ކުރުމަށެވެ. ފަހެ އެހެނީ ހަމަކަށަވަރުން އެ ދުޢާ ތަކުގެ ފަޟްލުވަންތަ (މާތްވަންތަ) ކަމާއި ރަނގަޅުކަމުގެ އެއްވެސް ޝައްކެއްނެތެވެ. އަދި ހަމަކަށަވަރުން އެއީ ސީދާވެގެންވާ މަގެވެ. އަދި ހަމަ ގައިމުވެސް އިސްލާމްދީނުގެ ޢިލްމުވެރީންނާއި ދީނުގެ އިމާމުންތައް ވަނީ ޝަރުޢީ ދުޢާތައް ޛިކުރު ކުރައްވާފައެވެ. އަދި ތިޔަބައިމީހުން ބިދުޢަވެރި ދުޢާ ތަކުން ދުރުހެލިވެ ރައްކާތެރިވާން އެބަ ޖެހެއެވެ. ފަހެ އެހެންކަމުން ތިބާގެ މައްޗަށް އޮތީ އެފަދައިން (ޝަރުޢީ ދުޢާތަކަށް) ތަބަޢަވުމަށެވެ.\"\n[މަޖުމޫޢުލް ފަތާވާ: 1/ 346 އިން 348].\nއަދިވެސް ޝައިޚުލް އިސްލާމް އިބްނު ތައިމިއްޔާ އަލް ޙަންބަލީ ވިދާޅުވިއެވެ:\n\"އަދި ދުޢާ ކުރުން (އޭގެ ޛާތުގައި) ޢަރަބި ބަހުން ވިޔަސް އަދި އެނޫން ބަހަކުން ވިޔަސް ޖާއިޒު ހުއްދަ އެވެ. އަދި ދުޢާ ކުރާ މީހާގެ ޤަޞްދުކުރާކަން ވެސް އަދި އޭނާގެ މުރާދު ވެސް ހުސްޠާހިރުވަންތަ ﷲ ދެނެވޮޑިގެން ވެއެވެ. އެއީ އޭނާގެ ދުލުން ރަނގަޅަށް ނުކިޔުނު ކަމުގައި ވިޔަސް ވެސް މެއެވެ. އެހެނީ އެކަލާނގެއީ ލެއްވިހާ ކޮންމެ އަޑެއް ދެނެވޮޑިގަންނަވާ ރަސްކަލާނގެއެވެ. އެކިއެކި ޙާޖަތްތަކަށް ތަފާތު ބަހުރުވަ ތަކުން ދެންނެވި ކަމުގައި ވިޔަސް ވެސް މެއެވެ...\"\n[މަޖުމޫޢުލް ފަތާވާ: 22/ 488 އިން 489].",""],["މ.މ.އ.","","","ނަމާދުގައި ޞަފުތައް ދުރުދުރުގައި ހެދުން\nއަލް ފަތާވާ އަލް ކުބްރާ ލިއިބްނި ތައިމިއްޔާ (325/2)\nމުންފަރިދުކޮށް (އެބަހީ ވަކި ވަކީން އެކަހެރި ކޮށް) ޞަފުގެ ފަހަތުގައި ނަމާދު ކުރުމުގެ މައްސަލާގައި 272 - 188\nމައްސަލަ: މީހަކު މުންފަރިދުކޮށް ޞަފުގެ ފަހަތުގައި ނަމާދު ކޮށްފި ނަމަ، އޭނާގެ ނަމާދު ޞައްޙަ ވާނެ ހެއްޔެވެ؟ ނޫނީ ނުވާނެ ހެއްޔެވެ؟ އަދި އެކަމާއި ގުޅުންހުރި، ވާރިދުވެފައިވާ ޙަދީޘް ބަސްފުޅުތައް ޞައްޙަ ހެއްޔެވެ؟ ނުވަތަ ޞައްޙަ ނޫން ހެއްޔެވެ؟ އަދި މިފަދައިން ބުނުއްވާ އިމާމުން، ހަތަރު (މަޛްހަބުގެ) އިމާމުން ފިޔަވާ، މިޘާލަކަށް: ޙައްމާދު ބްނު އަބީ ސުލައިމާނު، އަދި އިބްނުލް މުބާރަކް، އަދި ސުފްޔާން އައްޘަޥްރީ، އަދި އަލް އަޥްޒާޢީ، – މިނޫނަސް މިތާގައި ޛިކުރު ނުކުރެވުނަސް އިމާމުންތަކަށް –، މީހަކު މިބުނަނީ އެއިމާމުންނަށް ނުވަތަ އެބޭކަލުންގެ ރައުޔަށް ނުބަލާނެ ކަމަށެވެ. ފަހެ މިހެން މިބުނާ މީހާގެ ޙުކުމަކީ ކޮބައި ހެއްޔެވެ؟ އަދި ތަޤްލީދު ކުރެވޭ އެކަމަށް ޖާއިޒު އިމާމުންގެ ތެރޭގައި މިއިމާމުން ހިމެނޭނެ ހެއްޔެވެ؟ އެއީ ހަތަރު (މަޛްހަބުގެ) އިމާމުންނަށް ހަމަ ތަޤްލީދު ކުރާ ބީދައިން ހެއްޔެވެ؟ ނުވަތަ ނޫން ހެއްޔެވެ؟\nޖަވާބު: ﷲ އަށް ޙަމްދު ހުއްޓެވެ. ޢިލްމުވެރިންގެ ބަސްފުޅުތަކުން އެނގި ހާމަވެފައި އޮތީ ވަކިވަކީން އެކަހެރިކޮށް ޞަފުގެ ފަހަތުގައި ނަމާދު ކޮށްފި މީހާގެ ނަމާދު ޞައްޙަ ނުވާނެ ކަމުގައެވެ. އެހެނީ އެކަމާއި ގުޅުން ހުރި ނަބިއްޔު ﷺ ގެ ދެ ޙަދީޘް ބަސްފުޅެއް ވެއެވެ. އެކަލޭގެފާނުގެ ޙަދީޘް ބަސްފުޅުގައި ވެއެވެ: \"ޞަފުގެ ފަހަތުގައި އެފަދައިން ނަމާދު ކުރި މީހާ، އޭނާ ނަމާދު އަލުން އިޢާދަކުރުމަށް އެކަލޭގެފާނު އަމުރުކުރެއްވިއެވެ.\"\n[މަޖުމޫޢުލް ފަތާވާ އިބްނު ބާޒް: 25/159، އަލްމުޙައްލާ އިބްނު ޙަޒްމު: 11/360، ޚުލާޞަތުލް ބަދްރުލް މުނީރު އިބްނުލް މުލައްޤިން: 1/193، އަލްބަދްރުލް މުނީރު އިބްނުލް މުލައްޤިން: 4/472، އައްތަލްޚީޞުލް ޙަބީރު އިބްނު ޙަޖަރު އަލްޢަސްޤަލާނީ: 2/538 ބައްލަވާ]\nއަދިވެސް އެކަލޭގެފާނު ޙަދީޘް ކުރެއްވިއެވެ: \"ޞަފުގެ ފަހަތުގައި އެކަނި ނަމާދު ކުރާ މީހާއަށް ނަމާދެއް ނުވެއެވެ.\" [މަޖުމޫޢުލް ފަތާވާ އިބްނު ތައިމިއްޔާ: 23/393، އަލްމުހައްޛަބު އައްޛަހަބީ: 2/1036، ފަތުޙުލް ބާރީ އިބްނު ރަޖަބު: 5/24، ޝަރްޙުއް ޒަރްކަޝީ ޢަލާ މުޚްތަޞަރުލް ޚިރަޤީ: 2/110، އަލްއީމާން އިބްނު ތައިމިއްޔާ: 12 ބައްލަވާ]،\nއަދި މި ދެ ޙަދީޘް ބަސްފުޅު ވެސް، އޭގެ އިސްނާދުވެސް، ޙަދީޘް ޢިލްމުގެ އިމާމުން ކުރެ، އެެއްބޭފުޅަކު ނޫން އެތައް ބޭފުޅުންނެއް ވަނީ ޞައްޙަ ކުރެއްވާފައެވެ. އެހެންކަމުން މިދެ ޙަދީޘް ބަސްފުޅުން ޙުއްޖަތް ޤާއިމް ވެއެވެ. އަދި ކޮބައި ހެއްޔެވެ. މިކަމުގައި ޚިލާފުވާ ފަރާތްތަކުން ގިނަ މައްސަލައިގައި ބުރަވަނީ މިއަށް ވުރެ ޟަޢީފް ބަލިކަށި އިސްނާދު ތަކަކަށެވެ. އަދި އޭގައި ވަނީކީ އުޞޫލުތަކާއި ޚިލާފުވުން އެކަންޏެއް ނޫނެވެ. އެހެނެއްކަމަކު އޭގައި ވަނީ މަޝްހޫރު ނައްޞުތަކުން އައިސްފައިވާ އަދި މުޤައްރަރު ވެފައިވާ އުޞޫލުތަކާއި ވާ ޚިލާފުވުމެކެވެ. ފަހެ އެހެނީ ހަމަކަށަވަރުން ޖަމާޢަތުގައި ކުރެވޭ ނަމާދަށް ޖަމާޢަތެކޭ މިކިޔުނީ، ނަމާދު ކުރާ މީހުން އެއަޅުކަމާއިގެން ތަނުގެ ގޮތުންނާއި ޒަމާނުގެ ގޮތުން އެއްތަންވެ ޖަމަޢަވެ އެއްވުމުންނެވެ. ފަހެ އެހެންކަމުން އެއްތަން ވުމުން ނުވަތަ އެއް ވަޤުތެއްގައި އިޖުތިމާޢުވުން ދޫކޮށްލައިފިނަމަ، މިޘާލަކަށް އެއްވެސް ޢުޛުރަކާއި ނުލައި، އެއްބަޔަކު އިމާމު މީހާ ކުރެން ކުރީގައި އިސްވެ އޭނާއަށް ވުރެން އަވަސްވުން ނުވަތަ އިމާމު މީހާ ކުރެން ލަސްވެ އޭނާއަށް ވުރެން ފަހަތުގައި ވުން، މިފަދަ ކަންކަން ވަނީ އުއްމަތުގެ އިމާމުންގެ އިއްތިފާޤުން ކަނޑައެޅިގެން މަނާވެ ނަހީ ވެވިގެންނެވެ. ހަމަ އެފަދައިން، ބަޔަކު މީހުން ވަކިވަކިވެ ފަރަޤުވެ އިންތިޡާމެއް ސީދާކަމެއް ނެތް ނަމައީ، މިޘާލަކަށް އެކަކު އަނެކަކުގެ ފަހަތުގައި އަދި އަނެކަކު ދެން ހުރި މީހެއްގެ ފަހަތުގައި (އެކަކު އެތާގައިވއަނެކަކު މިތާގައި)، މިއީ އަދި މާ ބޮޑުވެގެންވާ މުންކަރު (އެދެވިގެންނުވާ) ކަމެކެވެ. އަދި ފަހެ އެބައިމީހުންނަށް އަމުރު ވެވިގެންވަނީ އިޞްޠިފާފް އަށެވެ. (އެބަހީ އެއްޞަފެއްގައި ސަފުސަފަށް އެތުރި ސީދާވުމަށެވެ.) އަދި ކޮބައި ހެއްޔެވެ. އެބައިމީހުންނަށް ޚުދު ނަބިއްޔު ﷺ އަމުރު ކުރައްވާފައި ވަނީ ވެސް ޞަފުތައް ތަޤްވީމްކޮށް ސީދާކޮށް ތަޢްދީލްކޮށް ތަރުތީބު ކުރުމަށެވެ. އެކަކު އަނެކަކު ޖެހި ޖެހިގެން ހުސްޖާގަ ނޯންނާނެ ހެން ޞަފު ހެދުމަށެވެ. އަދި ކައިރި ކައިރީގައި ޖެހިތިބެ އެ ހުސްތަން ފުރުމަށެވެ. އެކަކަށް ފަހު އަނެކުގެ ތަރުތީބުންނެވެ. އެ ހުރިހާ ކަމަކުން މުބާލަޣާކޮށް ދޭހަ ކޮށްދެނީ އެންމެ ރީތި ގޮތުގައި އިޖުތިމާޢީ ގުޅުން ޘާބިތުކުރުމެވެ. ކުޅަދާނަ ވީ މިންވަރަކުންނެވެ. އަދި އިޞްޠިފާފް ވާޖިބު ނުވީނަމަ، އެކަކު ފަހަތުގައި އަނެކަކު ހުރެގެން އޭނާ ފަހަތުގައި ދެން ހުރި މީހާ ހުރެގެން އެފަދައިން ނަމާދު ކުރުން ޖާއިޒުކޮށް ހުއްދަ ކުރީހެވެ.\nއަދިި މިއީ ޢިލްމު ހުރި ޢާއްމު ކޮންމެ މީހަކަށް ވެސް އެނގޭނެ ފަދައިން މުސްލިމުންގެ ނަމާދުގައި އެމީހުން ތިބޭނެ ގޮތެއް ނޫނެވެ. އަދި މިކަން ކިރިޔާ ވެސް ޖާއިޒުވެ ހުއްދަ ވީނަމަ، އެންމެ ފަހަރަކު ނަމަވެސް މުސްލިމުން އެފަދައިން ކަންތައް ކުޅައީހެވެ. އަދި ފަހެ ޞަފު މުންތަޡިމްކޮށް ނުަބާއްވައި އިންތިޡާމެއް ނެތިވެ، މިޘާލަކަށް: އެކަކު އަނެކަކަށް ވުރެން ކުރީގައި ނުވަތަ އަވަސްވެފައި، އަދި އަނެކަކު ދެން ހުރި މީހާއަށް ވުރެން ފަހަތުގައި ނުވަތަ ލަސްވެފައި، މިހެން ކަންތައް ކުރުމީ، ސީދާ ނަބިއްޔު ﷺ ގެ އަރިހުން އެނގެން އޮތް ހާމަކަން ބޮޑުކޮށް އޮތް ނަހީކުރެވިފައިވާ ނަހީތަކެވެ. އަދި ނަހީކުރައްވާ ކަމެއް ނަމަ، އެވަންނަ ހުށީ ތަޙްރީމްގެ (ޙަރާމް ކަމުގެ) ތެރެއިންނެވެ. ނޫނީ ދެން އިމާމް މީހާ ކުރިމަތީގައި ތިބެގެން ނަމާދުކުރުން ވެސް މި ކަންކަމަށް ވުރެން ދެން ރަނގަޅު ވާނެހެވެ.\nފަހެ އިމާމު މީހާ ކުރިމަތީގައި ކުރާ ނަމާދު، ޖުމްހޫރު ޢިލްމުވެރިން ޞައްޙަ ނޫން ކަމަށް ދެކިލައްވާއިރުގައި، އެއް ގޮތަކީ އެއީ މުޠުލަޤުކޮށް ނޫނީ ޢުޛުރަކާއި ނުލައި ވިޔަސް، ފަހެ ދެން އިޞްޠިފާފް އެއް ނެތިވެ ކުރެވޭ ނަމާދު ޞައްޙަ ކުރާނީ ފަހެ ކިހިނަކުން ހެއްޔެވެ؟\nފަހެ އެހެންކަމުން އުޞޫލަށް ޤިޔާސްކޮށް އިޞްޠިފާފް ވާހުށީ ވާޖިބު ކަމެއްގެ ގޮތުގައި އެވެ. އެހެނީ އިސްވެ ކުރިން ޛިކުރު ކުރެވުނު ދެ ޙަދީޘް ބަސްފުޅުގައި ވާފަދައިން، އެގޮތަށް އެކަނި މުންފަރިދުކޮށް ކުރެވޭ ނަމާދެއް ޞައްޙައެއް ނުވާނެތެވެ. އަދި އެކަމާއި ޚިލާފު ވެލައްވާ ޢިލްމުވެރީން، ޝައްކެއް ވެސް ނެތް ގޮތުގައި، އަދި ސުންނަތުގެ މި ވަޖުހުތައް އިތުބާރު ހުރި ގޮތެއްގައި ފޯރާފައި ނުވަނީ އެވެ. ނުވަތަ ފަހަރުގައި އަޑު އިވިފައި ނުވަނީއެވެ. ނުވަތަ ފަހަރެއްގައި ޙަދީޘްތައް ޟަޢީފް ކަމުގައި ހީފުޅު ކުރެއްވުނީއެވެ. އެއީ ބައެއް ޢިލްމުވެރިން ފަހުން އެގޮތަށް ޛިކުރު ކުރައްވާފައިވާ ފަދައިންނެވެ. [دروس وفوائد الشيخ يحيى الحجوري، 'އައްޝައިޚް ޔަޙްޔާ އަލް ޙަޖޫރީގެ ދަރުސްތަކާއި އަދި ފައިދާތައް' ޓެލެގުރާމް ޗެނެލްއިން]\nލިންކު: https://t.me/sh_yahia_duroos/6867\nއިޞްޠިފާފް އަދި އިއްތިޞާލު (ކައިރި ކައިރީގައި ޖެހި ޖެހިގެން) ނުތިބެ ހުސްޖާގަ ބާއްވައިގެން ނަމާދު ކުރުމުގެ ޙުކުމް.\n11 ރަމަޟާން 1441\nއައް ޝައިޚް ފަހްދު ބްނު ޔަޙްޔާ އަލް ޢައްމާރީ\nޙަމްދު ލިބިވޮޑިގެންވަނީ އެއްކައުވަންތަ ﷲ އަށެވެ. އަދި ޞަލަވާއި ސަލާމް ލެއްވިގެން ވަނީ އެކަލޭގެފާނަށްފަހުގައި ދެން ނަބިއްޔެއް ނުވާ ނަބިއްޔާގެ މައްޗަށެވެ. އަދި އެއަށްފަހުގައި ވެއެވެ.\nފަހެ މިހާރަކަށް އައިސް މިވަނީ މިސްކިތްތަކުގައި ދުރުދުރުގައި ޞަފު ހެދިގެން ނަމާދު ކުރެވޭ މައްސަލައާއި މެދުގައި ގިނަ ސުވާލުތަކެއް އުފެދި ސުވާލު ކުރެވެމުންނެވެ. އަދި އެއީ ކޮރޯނާގެ ވަބާ ފެތުރުމާއި ގުޅިގެން، އެކަމުން ރައްކާތެރި ވުމުގެ ގޮތުން، މިސްކިތްތައް ބަންދު ކުރުމަށް ނެރެވުނު ފަތުވާތަކަށް ފަހުގައި، ފަހުން ބައެއް ދަޥްލަތްތަކުން މިސްކިތްތަކުގައި ނަމާދު ކުރުމަށް އިޛުނަ ދިނުމާއި އެކީ، އެހެނަސް މަޞްލަޙަތައްޓަކައި ޞަފުތަކުގެ ދެމެދުގައްޔާއި ނުވަތަ ޞަފުގައި މައުމޫމުން ދެމެދުގައި ދުރުކަމެއް ބެހެއްޓުމަށް ނުވަތަ ހުސްޖާގައެއް ބޭއްވުމުގެ މައްސަލައާއި ވިދިގެންނެވެ. ފަހެ އެފަދައިން ނަމާދު ކުރުން، ޞަފުތަކުގެ ދެމެދުގައި ދުރު ހުސް ޖާގައެއް ބާއްވައި އަދި މައުމޫމުން ދެމެދުގައި ދުރު ހުސްޖާގައެއް ބާއްވައި މިދެ ގޮތުން ކުރެ ޞިފައަކަށް ނަމާދު ކުރުމުން އެ ނަމާދުގެ ޙުކުމަކީ ކޮބައި ހެއްޔެވެ؟\nމި މައްސަލަ ބިނާވެފައިވަނީ އަދި އިތުރު މައްސަލަ ތަކެއްގެ މައްޗަށެވެ:\nފުރަތަމަ މައްސަލަ: މުޞާފާކޮށް (ކައިރި ކައިރީގައި ޖެހި ޖެހިގެން) އަދި އިޢުތިދާލުކުރުން (ސީދާކޮށް ތެދުކުރުން) މިކަމުގެ ޙުކުމާއި މެދު ޢިލްމުވެރިން رحمهم الله މެދުގައި ޚިލާފުތަކެއް ވެއެވެ:\nފުރަތަމަ ޤަވްލު: ސުންނަތެކެވެ. އަދި ހަތަރު އިމާމުންގެ މަޛްހަބެވެ. އަދި އިޚްތިޞާރުކޮށް (ކުރުކޮށް ޚުލާޞާކޮށް) އެބޭކަލުންގެ ދަލީލުތަކަކީ: އަނަސް ބްނު މާލިކު ރަޟިޔަ ﷲ ޢަންހުގެ އަރިހުން ވާރިދުވެގެން އައިސްފައިވާ ބަސްފުޅެވެ. އެބޭފުޅާ ވިދާޅުވިއެވެ: ރަސޫލު ﷲ ﷺ ޙަދީޘް ކުރެއްވިއެވެ: \"ތިޔަބައިމީހުން ތިޔަބައިމީހުންގެ ޞަފުތައް ސީދާ ކުރާށެވެ. ފަހެ ހަމަކަށަވަރުން ޞަފުތައް ސީދާކުރުމީ، ނަމާދު ފުރިހަމަވުމުގެ ތެރެއިން ހިމެނޭ ކަމެކެވެ.\" [متفق عليه]\nއަދި ރިވާޔަތެއްގައި ވެއެވެ: \"ފަހެ ހަމަކަށަވަރުން ޞަފުތައް ސީދާކޮށް ޤާއިމް ކުރުމީ، ނަމާދު ރަނގަޅު ވެގެން ދާނޭ ކަމެކެވެ.\" އަދި ފުރިހަމަ ވުމާއި، އަދި ރަނގަޅުވުމަކީ، ވާޖިބު މިންވަރުގެ މައްޗަށް އިތުރު ވެގެންދާ ކަންކަމެވެ. އަދި ކަމުގެ އިންކާރުކުރުން ވަނީ ސުންނަތް ދޫކޮށްލުމުގެ މައްޗަށެވެ. އިބްނު ޙަޖަރު ބުނެއެވެ: \"އަލް ބުޚާރީ ވާޖިބުތައް ނަންގަވާފައިވަނީ އަލް ޤަރާއިން ނުވަތަ ޤަރީނާތަކުންނެވެ.\"\nއިބްނު ރަޖަބު އަލް ބުޚާރީގެ ޝަރަޙައިގައި، އަދި އެއީ ފަތްޙުލް ބަރީ، އެފޮތުގައި ވިދާޅުވިއެވެ: \"އަދި އަލް ބުޚާރީގެ އިސްތިދުލާލުގައި، ޞަފު ފުރިހަމަ ނުކުރާ މީހާ ފާފަވެރި ވުމުގެ އެބޭފުޅާގެ އިސްތިދުލާލާއި މެދު ދަންނައެވެ. ފަހެ އެކަމުގައި އަދި ނަޡަރުތަކެއް ވެއެވެ. ފަހެ އެހެނީ ހަމަކަށަވަރުން މިކަން ވަނީ މުންކަރު (އެދެވިގެންނުވާ) ކަމެއްގެ ތެރެއިންނެވެ. އަދި މުންކަރު ކުރެވޭ ކަންކަމުގައި އެއީ މުޙައްރަމް (ޙަރާމް) ކަމެއް ނުވަތަ މަކްރޫހަ ކަމެއްގެ ގޮތުގައި ވެސް ވެދާނެއެވެ. އަދި ފުރަތަމަ ކަމަކަށް ބުނެވިދާނެއެވެ. تمام ތަމާމް (ފުރިހަމަކަން) މިބުނާ ލަފްޡުން މުރާދު ކޮށްދެނީ، އެއްގޮތަކީ ވާޖިބު ކަމެއްގެ ގޮތުގައިއެވެ. އެއީ މި ޙަދީޘް ބަސްފުޅު ގައި ވާ ފަދައިންނެވެ: \"ﷲ ޢައްޒަ ވަޖައްލަ އެކަމަކަށް އަމުރު ކުރައްވާފައިވާ ފަދައިން ތިޔަބައިމީހުން ވުޟޫކޮށް ވުޟޫ ފުރިހަމަ ނުކުރަނީސް ތިޔަބައިމީހުން ކުރެ އެކެއްގެ ނަމާދު ވެސް ފުރިހަމަ ނުވެތެވެ.\" (މި ޙަދީޘްގައި تمام މި ލަފްޡުން މުރާދު ކުރަނީ ވާޖިބު ކަމެވެ. ނަމާދު ޞައްޙަ ވުމުގައި ވުޟޫކުރުމުގެ ވާޖިބު ކަމެވެ.) މި ޙަދީޘް ރިވާ ކުރެއްވީ އަބޫ ދާވޫދެވެ. އަދި އަލްބާނީ މި ޙަދީޘް ޞައްޙަ ކުރެއްވިއެވެ.\nއަދި އެހެން ފަހަރެއްގައި އެލަފްޡުން މުސްތަޙައްބު ކަމެއްގެ ގޮތުގައިވެސް މުރާދު ކޮށްދެއެވެ. އެއީ މި ޙަދީޘް ބަސްފުޅުގައިވާ ފަދައިންނެވެ: \"ތިޔަބައިމީހުން ކުރެ މީހަކު ރުކޫޢަ ކޮށްފި ނަމަ އޭނާގެ ރުކޫޢަ ގައި، سبحان ربي العظيم 'ޢަޡީމްވަންތަ އެންމެ ބޮޑުވެގެންވާ އަޅުގެ ރައްބުގެ ހުސްޠާހިރުވަންތަ ކަމާއިއެވެ.' މިފަދައިން ތިން ފަހަރު ކިޔާށެވެ. އެފަދައިން ކިޔައިފިނަމަ ފަހެ އޭނާގެ ރުކޫޢަ އެންމެ ފުދޭ މިންވަރުގައި ފުރިހަމަ ވެއްޖެއެވެ. އަދި ސަޖިދަ ކޮށްފި ނަމަ، އޭނާގެ ސަޖިދައިގައި، سبحان ربي الأعلى 'އެންމެ މަތިވެރިވަންތަ އަޅުގެ ރައްބުގެ ހުސްޠާހިރުވަންތަ ކަމާއިއެވެ.' މިފަދައިން ތިން ފަހަރު ކިޔާށެވެ. އެފަދައިން ކިޔައިފިނަމަ ފަހެ އޭނާގެ ސަޖިދަ އެންމެ ފުދޭ މިންވަރުގައި ފުރިހަމަ ވެއްޖެއެވެ.\" ޙަދީޘް ރިވާ ކުރެއްވީ އަބޫ ދާވޫދުއެވެ. އަދި މިއީ މުރުސަލު ޙަދީޘް ބަސްފުޅެއް ކަމުގައި ބުނުއްވަތެވެ. އަދި އަލްބާނީ މި ޙަދީޘް ޞައްޙަ ކުރެއްވިއެވެ.\nއަދި މި ޙަދީޘް ބަސްފުޅުން ޢިލްމުވެރިން ނަންގަވަނީ، (ދަލީލުކުރައްވަނީ) ތިން ފަހަރު ތަސްބީޙަ ކިޔުމުގައި، އެއީ ފުރިހަމަކަމުގެ ފުދޭ މިންވަރުގައި މުސްތަޙައްބު މިންވަރު ކަމެވެ. އަދި ވާޖިބުވާ މިންވަރަކީ އެއްފަހަރު ކަމެވެ. އެއީ މި މައްސަލާގައި އޮންނަ މަޝްހޫރު ޚިލާފުގެ މައްޗަށެވެ.\"\nދެވަނަ ޤަޥްލު: ވާޖިބެކެވެ. އަދި މިފަދައިން އިޚްތިޔާރު ކުރެއްވީ އަލް ބުޚާރީ އާއި އިބްނުލް ޢަރަބީ އާއި އަދި އިބްނު ރަޖަބެވެ.\nއިޚްތިޞާރުކޮށް އެބޭކަލުންގެ ދަލީލުތަކަކީ: އައްނުޢުމާނު ބްނު ބަޝީރު ރަޟިޔަ ﷲ ޢަންހުގެ އަރިހުން ވާރިދުވެގެންވެއެވެ. އެބޭފުޅާ ވިދާޅުވިއެވެ: ނަބިއްޔު ﷺ ޙަދީޘް ކުރެއްވިއެވެ: \"ތިޔަބައިމީހުން، ތިޔަބައިމީހުންގެ ޞަފުތައް ސީދާ ކުރާށެވެ. އެހެން ނޫންނަމަ، ﷲ ތިޔަބައިމީހުންގެ މޫނުތައް އެކަކު އަނެކެއްގެ ކިބައިން އަނބުރަވާލައްވަފާނެކަން ކަށަވަރެވެ. (އެބަހީ އެއްބަޔަކު އަނެއް ބަޔަކާއި ދެމެދު ގުޅުން ކެނޑި ވަކިވެގަނެގެން ދިޔުމެވެ.) متفق عليه. އަދި (މިފަދައިން) ވަޢުދެއް މުސްތަޙައްބު ކަމަކަށް ނުވާނެއެވެ.\nއަދި އަނަސް ބްނު މާލިކް ރަޟިޔަ ﷲ ޢަންހުގެ އަރިހުން ވާރިދުވެގެން އައިސްފައިވާ ބަސްފުޅާއި މެދު ދަންނައެވެ: އެބޭފުޅާ މަދީނާއަށް ވަޞިލުވި ހިނދުއެވެ. ފަހެ އެބޭފުޅާއަށް ދެންނެވުނެވެ: \"ކަލޭގެފާނު ރަސޫލު ﷲ ﷺ އަށް ޢަހުދު ހިތްޕެވީ ދުވަހުއްސުރެން، ތިމަންމެން ފުށުން އިންކާރު ކުރައްވާ ކަންކަމީ ކޮބައި ހެއްޔެވެ؟\" އެބޭފުޅާ ދެންނެވިއެވެ: \"ތިޔަބައިމީހުން ޞަފުތައް ސީދާ ނުކޮށް ޤާއިމް ނުކުރުން ނޫން، އެނޫން ދެން އެއްވެސް ކަމަކަށް އިންކާރު ނުކުރައްވަމެވެ.\" ރިވާކުރެއްވީ އަލް ބުޚާރީ އެވެ. އަދި ޞަފު ސީދާކޮށް ޤާއިމް ކުރުމަށް ޢުމަރުގެފާނު، ޢުޘްމާނު އައްނަހްދީގެ ފައިކޮޅުގައި ޖެއްސެވި ކަމަށް އަލް ޚައްޠާބީ އެބޭފުޅާގެ ސަނަދަކުން ރިވާކުރައްވާފައި ވެއެވެ. އަދި އެބޭފުޅާ އެ ޞައްޙަ ކުރައްވިއެވެ. އަދި ސުވައިދު އަރިހުން ރިވާވެގެން ވެއެވެ. އެބޭފުޅާ ވިދާޅުވިއެވެ: \"ނަމާދުގައި ޞަފު ސީދާ ކުރުމަށް، ބިލާލުގެފާނު އަހަރެމެންގެ ފައިތަކުގައި ޖައްސަވައެވެ. އަދި އަހަރެމެންގެ ތަނބިކަށިތަކުން ޞަފު ސީދާ ކުރައްވައެވެ. އަލް ޚައްޠާބީ މިފަދައިން ޛިކުރު ކުރެތެވެ. އަދި އަލްބުޚާރީ އެބޭފުޅާގެ ޙަދީޘް ފޮތުގައި، ޞަފު ފުރިހަމަ ނުކުރާ މީހާ ފާފަވެރިވުމުގެ ބާބެއް އެކުލަވާލެއްވިއެވެ. އަދި ޞަފުތައް ޤާއިމްކުރުމަށް ޢުމަރުގެފާނު މީހަކު ވަކީލެއްގެ ގޮތުގައި ހަމަޖެއްސެވިއެވެ. ފަހެ ޞަފުތައް ސީދަވެއްޖައުމަށް ޚަބަރުލިބިއްޖެއުމަށް ދާންދެން، ނަމާދު ފެށުމަށް ހަށަމަށް ތަކުބީރަ ނުކިޔައްވަތެވެ.\" ރިވާ ކުރެއްވީ އައް ތިރްމިޛީ އެވެ. އަދި ޢަލީގެފާނާއި ޢުޘްމާންގެފާނާއި އަދި އެނޫންވެސް އެފަދަ ބޭކަލުންގެ އަރިހުން ވާރިދުވެގެންވެއެވެ.\nފަރުޢު: ޞަފުގެ މައްސަލައިގައި އެއީ ވާޖިބު ކަމެއް ކަމުގައި ބުނެވޭ ޤަޥްލަށް ބަލާނަމަ، އެހެން ކަމުގައި ވާނަމަ، ޞަފު ސީދާ ނުކުރުމުން ނަމާދު ބާޠިލް ވާނެ ހެއްޔެވެ؟\nމި ވެސް ޢިލްމުވެރިންގެ މެދުގައި ޚިލާފު އޮތް މައްސަލައެކެވެ:\nފުރަތަމަ ޤަޥްލު: ނަމާދު ޞައްޙައެވެ. އަދި ފިޤުހުވެރީންގެ މެދުގައި މިކަމަށް އިއްތިފާޤު އެބަ އޮތެވެ.\nދެވަނަ ޤަޥްލު: ނަމާދު ބާޠިލެވެ. މިއީ ޙަންބަލީންގެ ތެރެއިންވާ ބުނުމެކެވެ. އިބްނު މުފްލިޙު އެފަދައިން ގެންނަވާފައިވެއެވެ. އަދި އެއީ އިބްނު ޙަޒްމުގެ މަޛްހަބުވެސް މެއެވެ.\nރާޖިޙު ގޮތް: އެއީ ފުރަތަމަ ޤަޥްލެވެ. އެހެނީ އޭގެ އަޞްލަކީ ޞައްޙަ ވުމެވެ. އެއީ މިތަނުގައި ވާޖިބުވެގެންވަނީ ނަމާދު އޭގެ ޛާތުގައި ވާ ކަންތައްތަކެވެ. އިބްނު ޙަޖަރު ވިދާޅުވެފައިވެއެވެ: \"އަދި ޞަފު ސީދާ ކުރުމުގެ ވާޖިބު ކަމުގެ ޤަޥްލާއި އެކީގައި، އެކަމާއި ޚިލާފުވެ ރަނގަޅަށް ޞަފު ސީދާ ނުކޮށް ނަމާދު ކުރި މީހާއަށް، އަނަސް ރަޟިޔަ ﷲ ޢަންހުގެ އަރިހުން، އެބޭފުޅާ މަދީނާއަށް ވާޞިލްވި ހިނދުގައި ސުވާލު ދެންނެވުނު ކަން: ކަލޭގެފާނު ރަސޫލު ﷲ ﷺ ގެ އަރިހުން ޢަހުދު ހިއްޕެވި ދުވަހުއްސުރެން، ތިމަން މެންގެ ފުށުން އިންކާރު ކުރައްވަނީ ކޮން ކަމެއްތޯ ސުވާލުކުރެއްވުމުން، އެބޭފުޅާ ޖަވާބުގައި: ތިޔަބައިމީހުން ޞަފު ސީދާ ނުކޮށް ޤާއިމު ނުކުރުން ނޫނީ އެނޫން އެއްވެސް ކަމެއް އިންކާރު ނުކުރައްވަމު ކަމުގައި ވިދާޅުވި ބަސްފުޅުގެ މައްޗަށް އިސްތިދުލާލު ކުރިޔައްކަމަކު ވެސް، އެބޭފުޅާ އެކަމަށް އިންކާރު ކުރެއްވި ނަމަވެސް، ފަހެ އަނަސް ރަޟިޔަ ﷲ ޢަންހު އެބައިމީހުން ނަމާދުތައް އިޢާދަކުރުމަށް އަމުރުފުޅެއް ނުކުރައްވަތެވެ...\"\nދެން އެއާއިއެކު، މިހާރުގެ މި ޙާލަތުގައި، ދުރު ހުސް ޖާގައެއް ބޭއްވިފައިވަނީ ޙާޖަތަކަށްޓަކައެވެ.އަދި އެޙާޖަތަކީ، (ސަބަބު) އެއީ ބަލި ފެތުރުމުން ރައްކާތެރި ވުމަށްޓަކައެވެ. އަދި (ޤަވާޢިދަކީ)، ޙާޖަތް އެއީ ޙުކުމް ބަދަލުވުމުގައި ޟަރޫރަތުގެ ޙަލާތަށް ނުވަތަ ޟަރޫރަތުގެ މަންޒިލަށް ވެއްޓޭ ކަމެކެވެ. (ޙުކުމުގައި ޙާޖަތައްޓަކައި ޟަރޫރަތުގެ ޙަލާތަށް އެޙާޖަތުގެ ޙުކުމް ބަދަލުވުމެވެ.)\nއިބްނު ތައިމިއްޔާ ވިދާޅުވެފައިވެއެވެ: \"އަދި ޤިޔާމާއި، ޤިރާއަތާއި (ކިޔެވުމާއި)، ރުކޫޢައާއި، ސުޖޫދާއި، ފެނުން މިވާ ޠަހާރަތާއި އަދި މިނޫންވެސް ކަންކަމުގައި ޢަޖަޛެއް މެދުވެރިވެގެން ވެއްޓޭނަމަ (ޢުޛުރަކާއި ލައިގަނެގެން ޝަރުޠު ކެނޑޭނަމަ)، ފަހެ ހަމައެފަދައިން އިޞްޠިފާފް އާއި ތަޤައްދަމްވުން (އިސްވެގަތުން) ދޫކޮށްލުން، މިކަންތައް ވެސް އެފަދައިން ވެއެވެ.\"\nދެވަނަ މައްސަލަ: މިސްކިތުގެ އެތެރޭގައި ޞަފު ގުޅިފައިވުމުގެ ޝަރުޠެވެ. ފަހެ އަލް އާމުދީ އިޖުމާޢު ގެނެސްފައިވެއެވެ. އެއީ މިސްކިތް ތެރޭގައި ޞަފު ހެދުމުގައި ޞަފު ގުޅިފައިވުން އެއީ ޝަރުޠެއް ކަމުގައި ނުވާކަަމަށެވެ. އަދި ބައެއް ޙަނަފީން ދެކިލައްވާ ގޮތުގައި އެފަދައިން (ޖާގަ ދުރުކޮށް ޞަފު ހެދުން) މަނަޢަވަނީ މިސްކިތެއް އެހާ ބޮޑު ވެއްޖެ ކަމުގައި ވާނަމައެވެ. އަދި އޭގެ މާނައަކީ ޞަފުތައް ދޭތެރޭގައި ޖާގަ ވަރަށް ދުރުވާނެކަށް ވާތީއެވެ. އެހެނަސް އެއާއި އިދިކޮޅަށް އެޖާގަ ކައިރިވާނަމަ އިއްތިފާޤުވެ ޖާއިޒެވެ. އަދި ޙާޖަތައްޓަކައި ޞަފާއި ގުޅިފައިި ނުވެ ނަމާދު ކުރުން އިބްނު ތައިމިއްޔާ ޖާއިޒު ކުރައްވާފައިވެއެވެ.\nތިންވަނަ މައްސަލަ: އެކަނި މުންފަރިދުކޮށް ޞަފުގެ ފަހަތުގައި ނަމާދު ކުރާ މީހާގެ ނަމާދާއި މެދު ޢިލްމުވެރިން ޚިލާފު އެބަ އޮތެވެ:\nފުރަތަމަ ޤަޥްލު: އެނަމާދު ޞައްޙައެވެ. އަދި އެއީ ޖުމްހޫރު ފިޤުހުވެރީންގެ މަޛްހަބެވެ. އަދި ޙަދީޘް ބަސްފުޅުތަކުން އެބޭކަލުން އެނަފީ މާނަ ކުރައްވަނީ ފުރިހަމަކަން ނަފީކުރާ ކަމެއްގެ ގޮތުގައިއެވެ. އަދި ޞައްޙަކަން ނަފީކުރާ ނަފީއެއްގެ ގޮތުގައެއްނޫނެވެ. އަދި ޖުމްހޫރު ބޭކަލުން އިސްތިދުލާލު ކުރައްވަނީ ނަމާދު ފާސިދުނުވާނެ ކަމުގައި އެވެ. އެއީ އަބީ ބަކްރަތަ އެބޭފުޅާ އެކަނި ހުރެ ތަކުބީރު ކިޔުމަށް ފަހު ދެން ޞަފާއި ގުޅުމުން ނަބިއްޔު ﷺ ޙަދީޘް ކުރެއްވި ބަސްފުޅުންނެވެ. އެކަލޭގެފާނު ޙަދީޘް ކުރެއްވިއެވެ: \"ﷲ ކަލޭގެފާނުގެ ފަރުވާތެރިކަން އިތުރު ކުރައްވާށި އަދި އެފަދައިން ދެން އަލުން ނަހައްދަވާށިއެވެ.\" އަދި އަލުން ނަމާދު އިޢާދަކުރެއްވުމަކަށް އަމުރުފުޅެއް ނުކުރައްވަތެވެ. އަދި މިކަމުގައި ދެބަސްވެލައްވަނީ ވާބިޞާގެ ޙަދީޘް ބަސްފުޅުގެ ޞައްޙަކަމާއި މެދުގައިއެވެ. އަދި ޙަދީޘް ބަސްފުޅު ޞައްޙަ ވެއްޖެނަމައީ ފަހެ އެކަން ވަނީ މަންދޫބު ކަމެއްގެ ތެރެއިންނެވެ. އަދި އަލް ބައިހަޤީ މުޣީރާގެ އަރިހުން މެދުވެރިކޮށް ރިވާކުރެއްވި ބަސްފުޅެއްގައި، މީހަކު ޞަފުގެ ފަހަތުގައި އޭނާ އެކަނި ނަމާދު ކޮށްފި ނަމަ އޭނާގެ ނަމާދާއި ބެހޭ ގޮތުން އެކަލޭގެފާނު ﷺ ޙަދީޘް ކުރެއްވިއެވެ: \"އޭނާގެ ނަމާދު ފުރިހަމައެވެ.\"\nދެވަނަ ޤަޥްލު: އެނަމާދު ޞައްޙައެއް ނޫނެއެވެ. އަދި އެއީ ޙަންބަލީންނާއި އަދި އައްނަޚަޢީ އާއި އިބްނު ޚުޒައިމާއި އެނޫން ވެސް ބޭކަލުންގެ މަޛްހަބެވެ. އެއީ ޢަލީ ބްނު ޝައިބާންގެ ޙަދީޘްއަށް ބިނާކޮށެވެ. އެބޭފުޅާ ވިދާޅުވިއެވެ: \"ތިމަން ރަސޫލު ﷲ ﷺ ގެ ފަހަތްޕުޅުގައި ނަމާދު ކުރެއްވީމުއެވެ. ފަހެ ނަމާދުކޮށް ނިމުނެވެ. ދެން ފަހެ މީހަކު މުންފަރިދުކޮށް ޞަފުގެ ފަހަތުގައި ނަމާދު ކުރައްވާތީ އެކަލޭގެފާނަށް ފެނި ވަޑައިގެންނެވިއެވެ. ފަހެ އޭނާ ނަމާދުން ނިމެންދެން ނަބިއްޔު ﷲ ﷺ މަޑުކުރެއްވިއެވެ. ދެން ޙަދީޘް ކުރެއްވިއެވެ: \"ތިބާގެ ނަމާދަށް އަލުން އިސްތިޤުބާލު ކުރާށެވެ. (އަލުން އަނބުރާ އިޢާދަ ކުރާށެވެ.) ޞަފުގެ ފަހަތުގައި އެފަދައިން ނަމާދު ކުރި މީހާ އަށް ނަމާދެއް ނުވެއެވެ.\" ރިވާކުރެއްވީ އަޙްމަދެވެ. އަދި އެބޭފުޅާ މިޙަދީޘް ބަސްފުޅު ދަރަޖައިގައި ޙަސަން ކުރެއްވިއެވެ. އެފަދައިން އައް ނަވަވީ ވެސް މެއެވެ. އަދި އައްޛަހަބީ މިޙަދީޘް ބަސްފުޅު ދަރަޖައިގައި ވަރުގަދަ ކުރެއްވިއެވެ. އަދި އަލް ބައިހަޤީ އާއި އަލް ބޫޞައިރީ މިޙަދީޘް ބަސްފުޅު ޞައްޙަ ކުރެއްވިއެވެ. އަދި ވާބިޞާ ރަޟިޔަ ﷲ ޢަންހުގެ އަރިހުން ވާ ޙަދީޘް ބަސްފުޅެވެ: \"މީހަކު ޞަފުގެ ފަހަތުގައި އެކަނި ހުރެ ނަމާދު ކުރާ ތަން ރަސޫލު ﷲ ﷺ އަށް ފެނި ވަޑައިގަތް ހިނދު، ފަހެ އޭނާ ކުރެން އޭނާ އެނަމާދު އަލުން އިޢާދަ ކުރުމަށް އަމުރު ކުރެއްވި އެވެ.\" ރިވާ ކުރެއްވީ ސުނަނުގެ ބޭކަލުންނެވެ. އަލް ޙާފިޡު ވިދާޅުވިއެވެ. އަދި އަޙްމަދާައި އިބްނު ޚުޒައިމާ މިޙަދީޘް ބަސްފުޅު ޞައްޙަ ކުރެއްވިއެވެ.\nތިންވަނަ ޤަޥްލު: އޭނާއަށް ޞަފަށް ވަނުމަށް ނުވަތަ ގުޅުމަށް ކުޅަދާނަ ނުވީ ނަމަ، އެނަމާދު ޞައްޙައެވެ. އަދި އެއީ އަލް ޙަސަނުލް ބަޞަރީގެ މަޛްހަބެވެ. އަދި ޙަންބަލީންގެ ބައެއް ރިވާޔަތްތައް ވެސް މެއެވެ. އަދި މި ޤަޥްލު އިބްނު ތައިމިއްޔާ ވެސް އިޚުތިޔާރު ކުރެއްވި އެވެ. އަދި މިއިން މިއަދުގެ މި ޙާޖަތް، ބަލިފެތުރުމުން ރައްކާތެރި ވުމުގެ ޙާޖަތަށް ޤިޔާސަ ކުރެވެއެވެ. އަދި ރާޖިޙު ގޮތަކީ ވެސް މިއެވެ. އެއީ ޢުމޫމީ ގޮތެއްގައި އެކަލާނގެ ތަޢާލާގެ މިބަސްފުޅުންނެވެ: \"ފަހެ ތިޔަބައިމީހުންނަށް ކުޅަދާނަ ވީ މިންވަރަކުން ތިޔަބައިމީހުން ﷲ އަށް ތަޤުވާވެރިވާށެވެ.\"\n(ލިޔުމުގެ މިހާ ހިސާބަށް ތަރުޖަމާ ކުރެވިފައި) ލިޔުމުގެ އަޞްލުގެ ލިންކު: http://www.almoslim.net/elmy/291867\nއައްޝައިޚް ޔަޙްޔާ ބްނު ޢަލީ އަލްޙަޖޫރީއާ ސުވާލު ކުރެވުނެވެ:\nރަޙްމާންވަންތަ ރަޙީމްވަންތަ ﷲގެ އިސްމުފުޅުން ފަށައިގަންނަމެވެ. މި ސުވާލު އަހަރެމެން މިކުަރަނީ ފަޟީލަތުއް ޝައިޚް ޔަޙްޔާ ބްނު ޢަލީ އަލްޙަޖޫރީ - ޙަފިޡަހުﷲ - އަށެވެ.\nސުވާލު ކުރާ ފަރާތް ބުނެއެވެ:\nއަހަރެންގެ ޝައިޚްއެވެ. ﷲ ތިބާމެން ރައްކާތެރި ކުރައްވާށިއެވެ. ބައެއް މިސްކިތްތަކުގައި، ނަމާދުކުރާ ދެމީހުންގެ ދެމެދުގައި، މީޓަރެއް ނުވަތަ ދެ މީޓަރެއްގެ ހުސްޖާގައިގެ ދުރު މިނެއް ބަހައްޓައިގެން ނަމާދު ކުރެތެވެ. މިކަމުގެ ޙުކުމަކީ ކޮބައި ހެއްޔެވެ؟ އަދި ޖަމާޢަތުގައި މިފަދަ ޙާލުގައި ނަމާދު ކުރާނީ ހެއްޔެވެ؟ ނުވަތަ ފަރުދީކޮށް ވަކި ވަކީން ނަމާދު ކުރާނީ ހެއްޔެވެ؟\nޖަވާބު: ޙަމްދު ލިބިވޮޑިގެންވަނީ ﷲ އަށެވެ. އަދި ޞަލާތާއި ސަލާމް ލެއްވިގެން ވަނީ ރަސޫލު ﷲ ﷺ ގެ މައްޗަށެވެ. އެއަށްފަހު ދަންނައެވެ:\nތިފަދައިން ޞަފުތައް ހަދައި އިމާމް މީހާގެ ފަހަތުގައި ނަމާދު ކުރުމީ އަލަށް އުފެދުނު ކަމެކެވެ. އަދި ޙަދީޘް ބަސްފުޅުގައި ވެއެވެ: \"އަހަރެމެންގެ މި ކަމުގެ ތެރެއަށް މިކަމުގައި ނުވާ ކަމެއް އަލަށް އުފައްދައިފި ނަމަ ފަހެ އެކަމެއް ވަނީ ރައްދު ވެވިގެންނެވެ.\" [އައްޒަވާޖިރު އަލްހައިތަމީ އަލްމައްކީ: 1/99، ޞަޙީޙު އިބްނު ޙިއްބާން: 26، ޞަޙީޙު އަބީ ދާވޫދު އަލްއަލްބާނީ: 4606، ސުނަނު އަބީ ދާވޫދު: 4606، ނަޡަރިއްޔަތުލް ޢަޤްދި އިބްނު ތައިމިއްޔާ: 14 ބައްލަވާ]،\nފަހެ އެހެންކަމުން މިއީ އިޞްޠިފާފް އެއް ނޫނެވެ. ޝަރުޢީ ކޮށްވެސް، އަދި އެނގިގެންވާ ގޮތެއްގައި ވެސް ލުޣަވީ ކޮށްވެސް މިހެންނެއް ނުވާނެއެވެ. ފަހެ އިޞްޠިފާފް ވާނީ ހަމަ އާޔަތުގައި ވެސް ވާ ފަދައިންނެވެ: \"އެބައިމީހުން، ހަރުދަނާ ބިނާއެއް ފަދައިން ސަފުސަފަށް އެތުރިގެން ތިބޭފަދައިންނެވެ.\" [ސޫރަތުއް ޞައްފި: 4] އަދި ޙަދީޘް ބަސްފުޅުގައި ވާފަދައިންނެވެ: \"މަލާއިކަތުން އެބޭކަލުންގެ ރައްބުގެ ޙަޟްރަތުގައި ޞަފު ހައްްދަވާހެން ތިޔަބައިމީހުން ޞަފުތައް ނަހައްދަވާނަމު ހެއްޔެވެ؟ އެ މަލާއިކަތް ބޭކަލުން ޞަފަކަށް ފަހު ޞަފެއްް ފުރިހަމަ ކުރެއެވެ. އަދި އެއް ބޭކަލަކަށް ފަހު އަނެއް ބޭކަލެއް ޞަފުގައި ސަފުސަފަށް އެތުރި ތަރުތީބު ވެލައްވައެވެ.\" [ޞަޙީހު މުސްލިމް: 430، ޞަޙީޙު އިބްނު މާޖާ: 818، ޞަޙީޙު އިބްނު ޙިއްބާން: 2162، ތަޚްރީޖު ޞަޙީޙު އިބްނު ޙިއްބާން ޝުޢައިބުލް އަރްނާއޫޠު: 2162، ޢުމްދަތުއް ތަފްސީރު އަޙްމަދު ޝާކިރު: 2/95 ބައްލަވާ]، އަދި އެހެންކަމުން ޝަރުޢީ ކޮށް އިޞްޠިފާފްއަކަށް ނުވެއްޖެނަމަ; ފަހެ އޭނާ: ކޮންމެ މީހަކު މުންފަރިދުކޮށް އިމާމުގެ ފަހަތުގައި އޭނާ ވަކީން ހުރެ ނަމާދު ކުރުން; އަދި އެއީ މުންފަރިދުކޮށް އިމާމެއްގެ ފަހަތުގައި ކުރެވޭ ނަމާދެއް، އަދި މީހަކު ވަކީން އިމާމު ފަހަތުގައި ނަމާދު ކޮށްފި ނަމަ، ރަސޫލު ﷲ ﷺ އަމުރުކުރައްވާފައިވަނީ އެނަމާދު އޭނާ އިޢާދަކުރުމަށެވެ. ފަހެ އެކަލޭގެފާނު ޙަދީޘް ކުރެއްވިއެވެ: ތިބާގެ ނަމާދު އަލުން އިޢާދަކުރާށެވެ. ޞަފުގެ ފަހަތުގައި މުންފަރިދުކޮށް ނަމާދު ކުރާ މީހަކަށް ނަމާދެއް ނުވެއެވެ.\" އަދި މިއީ ޞައްޙަ ޙަދީޘް ބަސްފުޅެކެވެ. އަދި އެކަލޭގެފާނު ﷺ ޙަދީޘް ބަސްފުޅެއްގައި މިކަމުގެ ނަޡީރު ބަސްފުޅެއްވެއެވެ: \"ނަމާދުގައި ގޯސްކޮށް ކަން ކޮށްފި މީހާ ދަންނައެވެ. ތިބާ އެނބުރި ދާށެވެ. އަދި އަލުން ނަމާދު ކުރާށެވެ. ފަހެ ހަމަކަށަވަރުން ތިބާ ނަމާދެެއް ނުކުރެތެވެ.\" [ތަޚްރީޖު ސުނަނު އައްދާރަޤުޠްނީ ޝުޢައިބުލް އަރްނާއޫޠު: 319، ތަޚްރީޖު ޝަރްޙުއް ސުންނާ ޝުޢައިބުލް އަރްނާއޫޠު: 553، ޞަޙީޙު އައްނަސާއީ އަލްއަލްބާނީ: 1313، ޙިލްޔަތުލް އަޥްލިޔާއި ވަޠަބަޤާތުލް އަޞްފިޔާއި އަބޫ ނުޢައިމު އަލްއަޞްބަހާނީ: 8/428، އަލްބަޙްރު އައްޒައްޚާރު އަލްބައްޒާރު: 9/178 ބައްލަވާ]\nއަދި މުންފަރިދުކޮށް ޞަފުގެ ފަހަތުގައި ނަމާދު ކުރާ މީހާގެ ނަމާދު ޞައްޙަ ނުވާނެ ކަމުގެ ޢިލްމުވެރީންގެ ފަތުވާތައް ވެއެވެ. އޭގެތެރެއިން އައްލަޖުނާ އައްދާއިމާގެ [އަލް މުޖައްލަަދު 8ޞ 7 ބައްލަވާ]. ފަހެ އެހެންކަމުން ޖަމާޢަތުގެ ނަމާދަށް ޙާޟިރުވުން އޮތީ އޭގެ ޝަރުޢީ ވަޖުހުގައިވާ ޖަމާޢަތަށެވެ. އެހެންނޫނީ ވަކީން ފަރުދީކޮށް އެކަނި ނަމާދު ކުރުމެވެ. އޭރަށް އޭނާގެ ނަމާދު ޞައްޙަ ވެގެން ވެއެވެ. އަދި އެބައިމީހުން ވަނީ ޖަމާޢަތުގެ ނަމާދު ދޫކޮށްލުމުން ﷲ ގެ ޙަޟްރަތުގެ ކުރިމަތީގައި ޢުޛުރުވެރިވީ ބައެއްގެ ގޮތުގައެވެ. އެއީ އެ ޖަމާޢަތް އަދާކުރަން އޮތް ޝަރުޢީ ވަޖުހުގެ ގޮތް މަނަޢަ ވުމުންނެވެ. ފަހެ އެހެންކަމުން ބިދުޢަ އާއި އަދި ދެކޮޅަށް ހުރި ދަލީލުތައް އިސްތިޙްސާންކޮށް އޮފުދާރު ކޮށްލައިގެން ގެނެސް ޞައްޙަ ގޮތުގައި އޮތް ފަރުދީކޮށް ކުރެވެން އޮތް ވަކީން ކުރެވޭ ނަމާދު ދޫކޮށް، އެކަމުގެ ޞައްޙަ ކަމެއް ޔަޤީން ނުކުރެވޭ ނަމާދެއް އަދާކުރުމަށް ޙުއްޖަތް ދެއްކުމެއް ނެތެވެ. (ތަބްރީރު ކުރުމެއް ނުވެއެވެ. އެބަހީ އެގޮތަށް އެކަން ކޮންމެހެން ރަނގަޅު ގޮތެއްގެ ގޮތުގައި ދެއްކުމެއް ނުވެއެވެ.) އެއީ ޖަމާޢަތުގެ އަޖުރު ޙާޞީލް ކުރުމުގެ ބޭނުމުގެ ފަޟްލުގައިވީ ނަމަވެސް މެއެވެ. އައްޝައިޚް ޔަޙްޔާ އަލް ޙަޖޫރީ\nބުދަ ދުވަސް، 4 ޝައްވާލް 1441ހ. ލިންކު: https://t.me/dmaje/15008",""],["މ.މ.އ.","","","އަލްމަޞާލިޙުލް މުރުސަލާ\n{ލުޣަވީ މުރާދު: ގެއްލުމަކުން ސަލާމަތް ވުމަށްޓަކައި، މަންފަޢާ ބޮޑު ކޮޅެއް ހޯދައި ދެނެގަތުން. މުރުސަލާގެ މާނައަކީ މުޠުލަޤުކޮށް. [المعجم الوسيط لمجمع اللغة العربية 1/ 520 لسان العرب لابن منظور 4/ 2479 دار المعارف] އިޞްޠިލާޙުގައި: ޝަރުޢު ކުރެއްވި ޙަކީމް ވަންތަ ޙުކުމް ކުރައްވާ ފަރާތް، މާތް ﷲ އެކަލާނގެ އަޅުތަކުންނަށް އެބައިމީހުންގެ ދީނާއި، އެބައިމީހުންގެ ނަފްސުތަކާއި، އެބައިމީހުންގެ ބުއްދިއާއި، އެބައިމީހުންގެ ނަސްލާއި އަދި އެބައިމީހުންގެ މުދާތައް އެކަމަށް ބެލެވޭ ވަކި ތަރުތީބެއްގެ ދަށުން ރައްކާތެރި ކުރުމަށްޓަކައި ޤަޞްދުކުރެވޭ ނުވަތަ ބެލެވޭ މަޞްލަޙަތު ތަކެކެވެ. [المحصول في علم الأصول للفخر الرازى تحقيق د/طه جابر العلواني (2/ 220) جامعة الإمام محمد بن سعود الإسلامية]} ޙަމްދު ލިބިވޮޑިގެންވަނީ ﷲ އަށެވެ. އަދި ޞަލަވާތާއި ސަލާމް ލެއްވިގެން ވަނީ ރަސޫލު ﷲ ﷺ އަށެވެ. އަދި އެކަލޭގެފާނުގެ ޠާހިރު އާލު ބައިތުންނަށާއި ހެޔޮވެގެންވާ ޞަޙާބީންގެ މައްޗަށެވެ. އެއަށްފަހު ދަންނައެވެ:\nމަޞްލަޙަތުލް މުރުސަލާގެ ތަޢުރީފަށް ނުވަތަ މާނައަށް ދިޔުމުގެ ކުރިން، އޭގެ ޙަޤީޤަތް ފުރިހަމައަށް ފަހްމުވެ ދެނެގަތުމަށްޓަކައި އިތުރު ޟަރޫރީ މުޤައްދިމާތަކަކަށް ބަލާލުން އެދެވިގެންވެއެވެ. ފުރަތަމަ މުޤައްދިމާ: ޝަރީޢަތާއި އަދި މަޞްލަޙަތާއި ދެމެދުގައިވާ ތަލާޒުމީ ގުޅުން (އެކަތި އަނެކައްޗަށް ވަކި ނުކުރެވުން) ގުޅުން:\nހަމަކަށަވަރުން ޝަރީއަތާއި އަދި މަޞްލަޙަތު އެކަތި އަނެކައްޗަށް ދޭތި ދެމެދުގައިވާ ތަލާޒުމީ ގުޅުން ހަތަރު އަމްރެއްގެ ނުވަތަ ކަމެއްގެ މައްޗަށް ބިނާ ވެގެން ވެއެވެ. ފުރަތަމަ (ފުރަތަމަ ކަން) އަމްރު: ދަންނައެވެ. މި ޝަރީޢަތް ބިނާ ވެގެން ވަނީ ދުނިޔެއާއި އާޚިރަތުގައި އަޅުތަކުންގެ މަޞްލަޙަތު ތަޙްޤީޤު ކޮށް އެބައިމީހުންގެ ކިބައިން މަފާސިދުތައް ދުރުކޮށް ސަލާމަތް ކުރުމަށެވެ. (އެބަހީ އަޅުތަކުންގެ މަޞްލަޙަތު އޮތް ކަމެއް ޘާބިތުކޮށް ފާސިދު ކަންކަމުން ރައްކާތެރި ކުރުމަށެވެ.) ދެވަނަ (ދެވަނަ ކަން) އަމްރު: ދަންނައެވެ. މި ޝަރީޢަތެއް އެއްވެސް މަޞްލަޙަތަކަށް އެއްގޮތަކަށްވެސް އިހުމާލެއް ނުވެތެވެ. ފަހެ އެހެނީ ހެޔޮކަމެއްނަމަ، ނަބިއްޔު ﷺ އެކަމަކަށް ބާރުނާޅުއްވާ ހަމަ އެންމެ ހެޔޮކަމެއް ވެސް ނުމެ ވެއެވެ. އަދި ނުބައިކަމެއްނަމަ، އެކަލޭގެފާނު ﷺ އެކަމަކުން ނަހީ ނުކުރައްވާ ހަމަ އެންމެ ނުބައި ކަމެއް ވެސް ނުމެ ވެއެވެ. ތިންވަނަ (ތިންވަނަ ކަން) އަމްރު: އިސްވެ ދިޔަ ކަންތައް އެނގޭ ހިސާބުން، ދެން ފަހެ ޝަރުޢާއި އަދި މަޞްލަޙަތާއި ދެމެދުގައި އެއްވެސް ތަޢާރުޟެއް ނުވާކަން ނުވަތަ ދެބަސްވުމަކަށް ވެއްޓިގެން ނުދާނެކަން ދަންނައެވެ. ހަތަރުވަނަ (ހަތަރުވަނަ ކަން) އަމްރު: އިސްވެ ދިޔަ ކަންތައް އެނގޭ ހިސާބުން، ފަހެ ޝަރުޢުން ވާރިދުވެގެން އައިސްފައި ނުވާ މަޞްލަޙަތެއް ވުޖޫދުގައި ވާކަމަށް ދަޢުވާ ކުރާ މީހާގެ މައްޗަށް ދަންނައެވެ.\nފަހެ އޭނާގެ އެބުނުމުގެ މައްޗަށް ދެގޮތުން ކުރެ އެއްގޮތް ލާޒިމް ވެއެވެ: - އެއްގޮތަކީ، އެފަދަ މަޞްލަޙަތަކަށް ޝަރުޢުން ދަލީލު އޮތްކަން، އެފަދައިން އެދަޢުވާ ކުރާ މީހާއަށް ނޭނގިފައި އޮތީއެވެ. ނުވަތަ އޭނާއަށް، މި މަޞްލަޙަތުގެ މައްޗަށް ޝަރުޢުން ދަލީލު އައިސްފައިވާ ގޮތެއް އޭނާއަކަށް ނޭނގެއެވެ.\n- އަނެއްގޮތަކީ، އެފަދައިން އެ ދަޢުވާ ކުރާ މީހާ އިޢުތިޤާދުކުރާ ނުވަތަ ހީކުރާ މަޞްލަޙަތަކީ، އޭނާއަށް ނޭނގޭ ނުވަތަ ނޭނގި ނަމަވެސް އަޞްލުގައި މަޞްލަޙަތަކަށް ބެލެވޭ މަޞްލަޙަތެއް ނޫނެވެ. ފަހެ އެހެނީ މި ބީދައިން ﷲ އަށް ކުއްތަން ވުމަށްޓަކައި ބައެއް މީހުން ދެކޭ ބައެއް ކަހަލަ ޢަމަލުތަކަކީ، އަޞްލުގައި ﷲ ޝަރުޢުވެސް ކުރައްވާފައިނުވާ ކަން ކަމެވެ. އެހެންވީމާ އޭނާ އެ ހީކުރާ މަޞްލަޙަތު ފަހަރެއްގައި އޭގެ ގެއްލުން އޭގެ ނަފަޢަ އަށް ވުރެ ބޮޑެވެގެންވެސް ހިނގައިދާނެއެެވެ. އެހެން ވެއްޖެނަމަ، ޝަރުޢުން އެކަން މަނާ ކުރެއެވެ. އަދި އެހެންނޫންނަމަ އެބަހީ އެ މަޞްލަޙަތުގެ ނަފަޢަ ބޮޑު ނަމަ ޝަރުޢަކުން އެކަމަކަށް އިހުމާލެއް ވެފައެއް ނޯންނާނެތެވެ.\nދެވަނަ މުޤައްދިމާ: މަޞްލަޙަތު ބެހޭ ބައިތައް:\nހ. ޝަރުޢީކޮށް ބަންދު ވެފައިވާ ނުވަތަ މަނަޢަވެފައިވާ މަޞްލަޙަތު: ފަހެ އެ މަޞްލަޙަތު ތަކަކީ އަޅާ އެކަމުގައި ކުރު ނަޡަރުތަކުން ބެލެވޭ ކަންކަމެވެ. ޔަޢުނީ ދުރު ވިސްނުމަކުން އޭނާއަށް ނުބެލޭ ކަންކަމެވެ. އެހެންކަމުން ޝަރުޢުން ވަނީ އެކަން ކަން ބަންދުކުރެވިގެންނެވެ. އަދި އެކަންކަން މަނާ ކުރާ ދަލީލުތައް އައިސްފައިވެއެވެ. މީގެ މިޘާލެއްގެ ގޮތުގައި ފިރިމީހާ އޭނާގެ އަނބިމީހާ ޡިހާރުކުރުމުގެ މައްސަލަ ހިމެނެއެވެ. އެއީ ފިރިމީހާ އޭނާގެ އަނބިމީހާ އޭނާގެ މަންމައާއި ނޫނީ ދައްތައާއި މަޙްރަމަކާއި އެއްފަދަ ކުރުން ފަދަ ބަހެއް ބުނުމެވެ. މިއީ އިސްލާމް ދީނުގައި ޙަރާމް ކަމެކެވެ. އަދި އެކަމުގައި ޙުކުމް އޮތް ކަމެކެވެ. އެހެނީ އޭނާ ޡާހިރުކުރާ ހިސާބުން އޭނާގެ އަނބިމީހާގެ ކިބައިން އެއްވެސް އެދުމެއް ނުވަތަ ބީހުމެއް ވެސް ހުއްދަ ނުވެތެވެ.\nއެއީ އޭނާ ކައްފާރާ ދެއްކުމަށް ދާންދެނެވެ. ވުމާއެކު މިކަމުގެ މަޞްލަޙަތަކަށް ރުޖޫޢަވެ، ޝަރުޢު ވެފައިވާ ކައްފާރާ ބޮޑުވުމުން އެލުއި ކުރުމުގެ ގޮތުން ރޯދައެއް ހިފައި އެފަދައިން ސަލާމަތް ވުމެއް ނޯވެއެވެ. އޭނާއަށް ވާޖިބު ވަނީ އަޅަކު މިނިވަން ކުރުމަށެވެ. އެއީ ޤުރުއާނާއި ސުންނަތުން ޞަރީޙަކޮށް އެކަމަށް ދަލީލު އައިސްފައިވާ ފަދައިންނެވެ. އަދި ކައްފާރާ ދެއްކުމަށް ދާންދެން އޭނާ އެ ކުރި ޢަމަލުގެ ސަބަބުން އޭނާގެ އަނބިމީހާ ކިބައިން ބަރީއަވުން ހުއްޓެވެ. ގާތްވެއްޖެނަމައީ އެއީ ބޮޑުވެގެންވާ ފާފައެއްކަން ސުންނަތުން ޘާބިތުވެއެެވެ. [މި މައްސަލައާއި ގުޅުން ހުރި ދަލީލުތަކުގެ މަޞްދަރުތައް: [أحمد علي طه ريان، فقه الأسرة ، صفحة 264. بتصرّف. أبي إسحاق برهان الدين بن مفلح الحنبلي (1997)، المبدع شرح المقنع (الطبعة الأولى)، لبنان: دار الكتب العلمية، صفحة 3، جزء 7. بتصرّف. سورة المجادلة، آية: 2. سورة الأحزاب، آية: 4. \"حكمة إبطال الظهار من كتاب موسوعة الفقة الإسلامي\"، www.al-eman.com. بتصرّف. وهبة الزحيلي، الفقه الإسلامي وأدلته، صفحة 7129 ، 7144-7146، جزء 9. بتصرّف. رواه الألباني، في إرواء الغليل، عن سلمة بن صخر البياضي، الصفحة أو الرقم: 2091، صحيح. محمد عبد اللطيف قنديل، فقه النكاح والفرائض، صفحة 266-267. بتصرّف. مجموعة من المؤلفين (1404-1427 هـ)، الموسوعة الفقهية الكويتية (الطبعة الثانية)، الكويت: وزارة الأوقاف والشؤون الإسلامية، صفحة 103، جزء 42. بتصرّف. مجموعة من المؤلفين (1404-1427 هـ)، الموسوعة الفقهية الكويتية (الطبعة الأولى)، مصر: دار الصفوة، صفحة 204-206، جزء 29. بتصرّف. سورة المجادلة، آية: 3. سورة البقرة، آية: 237. رواه الألباني، في صحيح النسائي، عن عبد الله بن عباس، الصفحة أو الرقم: 3457، حسن. سورة المجادلة، آية: 3-4. رواه الألباني، في صحيح أبي داود، عن خولة بنت مالك بن ثعلبة ويُقال لها خويلة، الصفحة أو الرقم: 7/173، صحيحٌ بشواهده. كمال ابن السيد سالم، كتاب صحيح فقه السنة وأدلته وتوضيح مذاهب الأئمة، صفحة 378-379، جزء 3.]\nށ. ޝަރުޢީކޮށް މުޢުތަބަރު މަޞްލަޙަތު: އަދި އެއީ ޝަރުޢީ ދަލީލުތައް އެކަމުގެ މަޞްލަޙަތު ހޯދައި ލިބިގަތުމަށް ދަލީލު އައިސްފައިވާ މަޞްލަޙަތު ތަކެވެ. މިޘާލަކަށް މުދާ ރައްކާތެރި ކުރަން ޝަރުޢުގައި އެބަ އޮތެވެ. އެ މުދަލަށް ކޮންމެ ފަދަ ޙާލެއްގައި ވެސް ރައްކާތެރި ވާން ޖެހޭނެ އެވެ. އެހެނީ ވައްކަން ކޮށްފިނަމަ، އެކަމުގެ ޙައްދު ޝަރީޢަތުގައި ވަރަށް ސާފެވެ.\nނ. އެ މަޞްލަޙަތަކަށް ސުކޫތުވާ ނުވަތަ ހުއްޓޭ ނުވަތަ ހަނުތިބޭ މަޞްލަޙަތު: އެއީ އެ މަޞްލަޙަތަކާއި މެދު އޭގެ މުޢުތަބަރު ކަމެއްވެސް ނުވަތަ ބާޠިލު ކަމެއްވެސް ވާރިދުވެފައި ނުވާ ކަންކަމެވެ. އެކަމަށް ޤުރްއާނުން ނުވަތަ ސުންނަތުން ނުވަތަ އިޖުމާޢަކުން ނުވަތަ ޤިޔާސަކުން ޚާއްޞަ ދަލީލެއް ނެތް ކަންކަމެވެ. އެހެނަސް އެކަމަކީ ޝަރީޢަތުގެ މަޤްޞަދުގެ ތެރެއިން ކަންކަމަށް، އެބަހީ ޝަރީޢަތުން އެކަމެއްގެ ރައްކާތެރިކަން ހޯދަން އަމުރު ވެފައިވާ ކަންކަމަށް ބުރަވެވޭ ކަމެއް ނަމަ، އެކަންކަމަށް ކިޔަނީ މަޞާލިޙުލް މުރުސަލާ އެވެ. މިޘާލަކަށް އެ އެއްޗެއްގެ އަގު ކަނޑަނޭޅި އެ ވިއްކުމުގެ ޢަޤުދު ހެކި ލިޔެވިފައި ނުވާ ވިއްކުމެއް، އޭގެ މިލްކިއްޔަތެއް ނަޤުލެއް ނުވާނެއެވެ. މިލްކިއްޔަތެއް ބަދަލެއް ނުވާނެއެވެ. އަދި މުރުސަލާއޭ ބުނެވެނީ އޭގެ ހުއްދަ ވުމާއި މުޢުތަބަރު ވުމުގެ ޞިފައަށް ޚާއްޞަ ދަލީލު ސީދާ ނެތިވެ މުޠުލަޤު ވާތީއެވެ. މާނައަކީ އެކަމަށް ސީދާ ޚާއްޞަ ދަލީލެއް ނެތަސް، އެ މުޠުލަޤުކޮށް މިބަލަނީ އެއީ މުޢުތަބަރު ނުވަތަ އިސްތިބާޙު ކުރެވޭ މަޞްލަޙަތެއްގެ ގޮތުގައެވެ.\nމަޞްލަޙަތުލް މުރުސަލާގެ ތަޢުރީފު މާނަ: ޝަރުޢު ކުރައްވާ ފަރާތް، ﷲ އެ މަޞްލަޙަތެއް ޙުކުމުގައި އެތަޙްޤީޤުވުމަށް ޝަރުޢު ވެފައި ނުވާ މަޞްލަޙަތުތަކެވެ. އަދި ޝަރުޢީ ދަލީލަކުން އެކަން މުޢުތަބަރުކޮށް ނުވަތަ މަނަޢަކުރާނޭ ދަލީލު އައިސްފައި ނުވާ މަޞްލަޙަތުތަކެވެ. އަދި މުޠުލަޤޭ މި ބުނެވެނީ، މުޢުތަބަރު ކުރާނޭ ދަލީލަކަށްވެސް މަނަޢަ ކުރާނޭ ދަލީލަކަށް ވެސް މުޤައްޔަދު ނުވަތަ މުޙައްދަދު ވެފައި ނެތީމައެވެ. އަދި މި ތަޢުރީފު ބަޔާންކޮށް ވާޟިޙު މިކުަރަނީ، ތަޝްރީޢުގެ ޙުކްމުތަކުގެ މަޤްޞަދުން މީސްތަކުންގެ މަޞްލަޙަތުތައް ތަޙްޤީޤުކޮށް ރައްކާތެރި ކުރުމެވެ. މާނައީ ނަފަޢަ ހޯދައިގަތުން ނުވަތަ ގެއްލުމުން ސަލާމަތްވެގަތުން ނުވަތަ ނުރައްކާތެރި ކަމެއް އުފުއްލެވުމުގެ ގޮތުންނެވެ. އެއީ މީސްތަކުންގެ މަޞްލަޙަތުތަކެއް ވަކިވަކި ބައިތަކަކަށް މުޙައްދަދުވެ މަޙްޞޫރަ ވެގެންނެއް ނުވެއެވެ. އަދި ވަކި އަފްރާދުން ތަކެއްގެ ޙިސާބަށް ނިމިފައެއްވެސް ނުވެއެވެ. އެހެނެއްކަމަކު އެކަން ވަނީ މީސްތަކުންގެ ޙާލަތުތައް ބަދަލުވާ ވަރަކުން އަދި ކުރިއަރައި ވެށްޓަށް އަންނަ ބަދަލުތައް ބަދަލުވާ ވަރަކުން އެ މަޞްލަޙަތުތައްވެސް އާވެ ބަދަލުވަމުންނެވެ.\nވުމާއެކު ތަޝްރީޢުގެ ޙުކުމް އެއްޒަމާނެއްގައި ނަފަޢެއް ޙާސިލްކޮށް ހޯދައިގަތުމަށްވާ ކަންތައް ވާއިރު އަނެއް ޒަމާނުގައި ގެއްލުމެއްގެ ގޮތުގައި ވެދާނެއެވެ. އަދި އެއްޒަމާނެއްގެ އެހެނަސް ދެތަނެއް، ދެތަނުން ކުރެ އެއްތަނުގައި ޙުކުމް ގައި އެއީ ނަފަޢެއް ހޯދައިގަތުމަށް ވެފައި އަނެއް ތަނުގައި އެއީ ގެއްލުމެއް ހޯދުން ފަދަ ކަމަކަށް ވެދާނެއެވެ. [علم أصول الفقه عبد الوهاب خلاّف - ص٨٤ وما بعد]. މަޞާލިޙުލް މުރުސަލާ ބެހިގެންވާ ބައިތައް:\nފުރަތަމައަށް: އޭގެ އަޞްލުގެ އިޢުތިބާރަށް ބަލާނަމަ، އެއީ އޭގެ އަޞްލުގައި ރައްކާތެރިކަން ކަށަވަރު ކުރުމަށް ބަލާނަމަ، ބެހެނީ ފަސް ބަޔަކަށެވެ. އެއީ:\n1. ދީން ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު.\n2. ނަފްސު ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު. 3. ޢަޤްލު/ބުއްދި ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު. 4. ޢިރްޟު/އަބުރު/ޙަސަބާއި ނަސަބާއި ޝަރަފާއި ޤަދަރު/ހަށި ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު.\n5. މުދާ ރައްކާތެރި ކުރުމަށް އިޢާދަވާ ނުވަތަ ރުޖޫޢަވާ މަޞްލަޙަތު. އަދި މި ބައިތަކަކީ ފަސް ޟަރޫރިއްޔާތު ނުވަތަ ޝަރީޢަތުގެ މަޤްޞަދުތައް މި ކިޔޭ ބައިތަކެވެ.\nދެވަނައަށް: އޭގެ ވަރުގަދަ ކަމަށް އިޢުތިބާރުކޮށް:\nފުރަތަމަ ޤިސްމު: ޟަރޫރީ މަޞްލަޙަތު: އެއީ ޟަރޫރީ ޙާލަތުގައި ވެއްޓޭ މަޞްލަޙަތުގެ ޙާލަތެވެ. ވުމާއި އެކު ޟަރޫރަތުގެ ޝަރުޠުން ކުރެ ޝަރުޠެއް ކެނޑުމުން، ނުވަތަ އެއްކޮށް ޝަރުޠު ކެނޑިއްޖެނަމަ، އެ މަޞްލަޙަތުވެސް ކެނޑިގެން ދެއެވެ. ދެވަނަ ޤިސްމު: ޙާޖަތަށްޓަކައިވާ މަޞްލަޙަތު: އެއީ ޙާޖަތަކަށްޓަކައި އަންނަ މަޞްލަޙަތުގެ ޙާލަތެވެ. ޟަރޫރީ ވެގެންނެއް ނޫނެވެ. އެހެންކަމުން މި މަޞްލަޙަތުން ތަޙްޤީޤު ކުރަނީ އެކަމެއްގެ ފަސޭހަވުމަށެވެ. އަދި ނަފަޢަ ޙާޞިލު ކުރުމަށެވެ. އަދި ޟަރޫރަތްތަކުގެ ޝަރުޠަކުން ކެނޑުމަކުން މިކަމަކާއި ގުޅުމެއް ނެތެވެ. ތިންވަނަ ޤިސްމު: ތަޙްސީނިއްޔަ (ރަނގަޅަކަށްޓަކައިވާ) މަޞްލަޙަތު: ފުރިހަމަވުނަތަކޭ ވެސް ކިޔެއެވެ. އަދި އެއީ ޟަރޫރިއްޔާ ވެސް ޙާޖަތަކަށް ވެސް ނުވާ މަޞްލަޙަތެވެ. އެހެނަސް އެ މަޞްލަޙަތުތައް ވަނީ، މަކާރިމުލް އަޚްލާޤު އަދި އެންމެ ރިވެތި މަންހަޖަށް ތަބާވުމުގެ ގޮތުންނެވެ.\nމަޞްލަޙަތުލް މުރުސަލާ ނެގުމުގެ ޟަވާބިޡުތައް: ހ. ނައްޞުން ނުވަތަ އިޖުމާޢު އަކުން ޘާބިތުވާ ކަމަކާ ފުށޫނޭރުމެވެ. އެއިން ކަމަކާ ދެބަސްވެ ޚިލާފު ނުވުމެވެ. ށ. ރައްކާތެރިވުން ސަލާމަތްވެގަތުން، ޝަރީޢަތުގެ މި މަޤްޞަދުތަކަށް އިޢާދަވެ ރުޖޫޢަ ވުމެވެ. ނ. ކަނޑައެޅި ޘާބިތުވެފައިވާ ޙުކުމްތަކެއްގެ މައްޗަށް މަޞްލަޙަތު ނުގެނައުމެވެ. ރ. އެ މަޞްލަޙަތަކަށް ރާޖިޙު މަޞްލަޙަތާއި ނުވަތަ އެއްވަރުކޮށް އެހެން މަޞްލަޙަތުތައް ނުގެނައުން، އެހެންނޫނީ ޢަމަލުތަކުގައި މަފްސަދާއެއް އިތުރަށް ރާޖިޙު މަފްސަދާއެއް ނުވަތަ އެއްވަރުކޮށް އެހެން މަފްސަދާތައް ގެނައުމަށް ލާޒިމް ކުރެވިދާނެތީއެވެ.\nބ. އެ މަޞްލަޙަތަކީ ޙަޤީޤީ މަޞްލަޙަތަކަށްވުން އަދި ވަހްމީ މަޞްލަޙަތަކަށް ނުވުމެވެ. މާނައަކީ ވާޤިޢުގައި މިހާރު ނުވަތަ އެވަޤުތުގައި ޙުކުމެއް ތަޝްރީޢުވެ ނަފަޢެއް ކަށަވަރުކުރުން ނުވަތަ ގެއްލުމަކުން ސަލާމަތްވެ ގަތުމަށްޓަކައެވެ.\nޅ. ޢާންމު އެންމެންގެ މައްޗަށް ޝާމިލްވެ ހުށަހެޅިގެންވާ މަޞްލަޙަތަކަށް ވުމެވެ. އަދި ވަކި ޝަޚްޞިއްޔަތަކަށް ވަކިވަކި ފަރުދުންނަށް ވާ މަޞްލަޙަތަކަށް ނުވުމެވެ. އެހެނީ އަމީރަކަށް ނުވަތަ ޢަޡީމް މަތީ ފަންތީގެ މީހަކަށް ކަނޑައެޅޭ ޚާއްޞަ މަޞްލަޙަތެއް ޙުކުމްގައި އެހެންނެއް ޝަރުޢު ނުކުރެވޭނެ އެވެ. އޭގައި ބެލުން އޮތީ ޖުމްހޫރު ޢާންމު އެންމެހާ މީސްތަކުންގެ މަޞްލަޙަތު ތަކަށެވެ.\nމަޞާލިޙުލް މުރުސަލާގެ މައްސަލަތަކުގައި އިޙްތިޖާޖު ކުރެވޭ ގޮތް ނުވަތަ ޙުއްޖަތް ނަގާ ގޮތް:\nޖުމްހޫރު ޢިލްމުވެރިން ވިދާޅުވަނީ މަޞާލިޙުލް މުރުސަލާއަކީ، ޙުކުމްތައް ތަޝްރީޢު ކުރެވޭކަމުގެ މައްޗަށް ބިނާވާ ޝަރުޢީ ޙުއްޖަތްތަކެއް ކަމުގައި އެވެ. އެއީ ވާޤިޢުގައި ނައްޞަކުންވެސް ނުވަތަ އިޖުމާޢު އަކުންވެސް ނުވަތަ ޤިޔާސްއަކުންވެސް ނުވަތަ އިސްތިޙްސާންއަކުންވެސް، އެ ޙުކުމް އެއްނުވާ ކަންކަމަށެވެ. އެހެންކަމުން އެކަމަށް ޙުކުމްއެއް ޝަރުޢު ކުރެވުމުން އެއީ މުޠުލަޤު މަޞްލަޙަތެއް ގޮތުގައި ވުމުން، ޙުކުމް ތަޝްރީޢު ވުމަކުން އެކަމެއް ތަވައްޤުފްވެ ނުހުއްޓެއެވެ. އެއީ އެކަމުގައި ޝަރުޢަށް ބަލައި އިޢުތިބާރުކުރުމުގެ ޝާހިދެއް ނުވަތަ ނަޡަރެއް އެ މަޞްލަޙަތުގައި ވާތީ އެކަމަށް ބިނާކޮށެވެ. ފަހެ އެހެންކަމުން އެ މަޞްލަޙަތު ތަކަށް ޙުކުމް ގެންނެވި ކަމަށް ސަލަފުންގެ އަރިހުން ޘާބިތުވާން އެބަ އޮތެވެ: އެއީ އިމާމް މާލިކްއާއި އިމާމް އަޙްމަދު ފަދަ ބޭކަލުންނެވެ. އަދި އެފަދައިން އެއިން ޙުކުމް ނެގުމަށް އިމާމް ޝާފިޢީ އާއި ޡާހިރީ މަޛްހަބުން އިންކާރު ކުރައްވާ އެއްބަސްވެ ނުލައްވަތެވެ.\n{ދެން މިލިޔުމުގެ އޮތް ބައި ތަރުޖަމާ ކުރުމުން ދޫކޮށްލަމެވެ. ދެން ލިޔުއްވި ބޭފުޅާ ގެނެސްދެއްވާފައި ވަނީ މަޞާލިޙުލް މުރުސަލާއިން އިޙްތިޖާޖު ކުރެވޭކަމުގެ ޖުމްހޫރު ދަލީލުތަކާއި މަޞާލިޙުލް މުރުސަލާއިން އިޙްތިޖާޖު ކުރެވުމުން ނަފީ ކުރެވޭ ދަލީލުތަކެވެ. އެއަށްފަހު މުހިއްމު ނޯޓެއް ގެންނަވާފައިވެއެވެ.\nއޭގައި ވެއެވެ: މުޖައްރަދު ހަމައެކަނި މަޞާލިޙުލް މުރުސަލާ އަށް ބިނާވާ ޙުކުމްތަކަކީ، ޝަރުޢީ ޙުކުމް ތަކެއް ނޫނެވެ. ނުވަތަ ޝަރުޢީ ޙުކުމްތަކާ އެ އެއްފަދައެއްވެސް ނޫނެވެ. އެހެންކަމުން އެ މަޞާލިޙުލް މުރުސަލާގެ ޙުކުމްތަކަކުން ޝަރުޢީ ގޮތުން ވާޖިބޭ ނުނީ ޝަރުޢީ ގޮތުން ޙަރާމް އެކޭ އެހެންނެއް ނުގެނެވޭނެއެވެ. އެހެނަސް އެ މަޞާލިޙުލް މުރުސަލާގެ ޙުކުމްތައް އެއީ ވަޟްޢީ ޙުކުމްތަކެކެވެ. އެހެންވީމާ މިޘާލަކަށް ޝަރުޢީ ޙުކުމްގައި އެ ފަރާތަކަށް ކިޔަމަންވާންޖެހޭ އިމާމެއްގެ ނުވަތަ ވެރިޔެއްގެ ކިބައިން އަންނަ އަމުރެއްނަމަ، ޝަރުޢީ އެވަޖުހުން އޭނާއަށް ކިޔަމަންވާންޖެހޭނެއެވެ. އެހެނީ އޭނާއަށް ދަރުމައާއި ޘަވާބު ހުރީ އެ ޙައްޤުގެ އެއިމާމް މީހާއަަށް ނުވަތަ ވެރިޔާއަަށް ކިޔަމަންވުމުގައެވެ. ވީމާ އަމިއްލަ މީހާ ދެކޭ ގޮތުގައި އެއިމާމަށް ނުވަތަ އެ ވެރިޔަކަށް ކިޔަމަން ވުމުގައި މީސްތަކުންނަށް ގެއްލުމެއް ވުމާއި އަދި ހަމަނުޖެހުމަކަށް ގޮސްދާނެ ކަމުގެ ޚަލަލު ނުވަތަ ނުތަނަވަސް ކަން އޮތް ކަމުގައި ވީނަމަވެސް އޭނާ އެ އިމާމަކަށް ނުވަތަ ވެރިޔަކަށް ކިޔަމަންވުން ހުއްޓެވެ. މިޘާލަކަށް ހިނގައި ބިގާ އުޅޭ މަގުތަކުގެ ޤާނޫނުތަކާއި ޤަވާޢިދުތަކެވެ. ފަހެ މިފަދަ މިކަން ކަމަށް އިލްތިޒާމްވެ ކިޔަމަންވުން ވާޖިބުވެ ލާޒިމު ވެގެން ވެއެވެ. އެއީ ދެން ކޮންމެހެން އެ ވެރިކަމުގެ ތެރެއިން އެމީހަކަށް ކިޔަމަން ވުން ވާޖިބު ނުވާ ފަރާތަކުން އެހެނަސް އެ ވެރިކަމުގެ ކޮއިލުން އެވާހަކަ ނެރުނު ކަމުގައި ވިޔަސް މެއެވެ. މިއަށްފަހު ލިޔުއްވި ބޭފުޅާ އިންޞާފު ކުރައްވާފައިވަނީ، މަޞާލިޙުލް މުރުސަލާ އާއި ފާފަވެރިވެގެންވާ ބިދުޢާ އަލް މަޛްމޫމާގެ ފަރަޤު ބަޔާން ކޮށްދިނުމުގެ މައްޗަށެވެ.\nދަންނައެވެ. ފުރަތަމައަށް: ބިދުޢާ ވަނީ ތަޢައްބުދާތު ނުވަތަ އަޅުކަންތައްތަކުގެ ތެރޭގައި އެވެ. އެނޫނީ އިޢްތިޤާދު ނުވަތަ ޢަޤީދާގެ ތެރޭގައެވެ. އަދި އެ އަޅުކަންތައްތަކުގެ ތެރޭގައި މާނައަށް ބަލަންޏާ އެއީ ޤަބޫލުނުކުރެވޭ ފަދަ ކަންތައްތަކެވެ. އެހެނެއްކަމަކު މަޞާލިޙުލް މުރުސަލާ ވަނީ މުޢާމަލާތު ތަކެއްގައެވެ. އަދި އެ މުޢާމަލާތުތަކުގެ މާނައަށް ބަލަންޏާ އެއީ ޤަބޫލުކުރެވޭ ފަދަ ކަންތައްތަކެވެ.\nދެވަނައަށް ދަންނައެވެ: ބިދުޢާ ވަނީ ސީދާ ޝަރީޢަތުގެ މަޤްޞަދުތަކުގެ ތެރެއިންނެވެ. ނުވަތަ އެއަށް ވަދެގަނެގެންނެވެ. އެހެނަސް މަޞާލިޙުލް މުރުސަލާ އެއީ އެ މަޤްޞަދުތައް ތަޙްޤީޤުކޮށް ކަށަވަރުކޮށް ޘާބިތު ކުރުމަށްވާ ވަސީލަތްތަކެކެވެ.} އަދި އެންމެ މޮޅަށް ދެނެވޮޑިގަންނަވަނީ ﷲ އެވެ.\nއަދި ލިޔުއްވީ އަބޫ ޖާބިރު އަލް ޖަޒާއިރީ.\n[މަރުޖިޢުތައް: ـ علم أصول الفقه ، عبد الوهاب خلاّف ، الزهراء للنشر والتوزيع ـ الجزائر ط1995/1.\nـ مذكرة أصول الفقه ، محمد الأمين الشنقيطي، الدار السلفية ـ الجزائرـ بدون تاريخ طبع.\nـ معالم أصول الفقه عند أهل السنّة والجماعة، محمد الجيزاني، دار ابن الجوزي، ـ المملكة السعودية ـ ط 1419/2.\nـ مختصر علم أصول الفقه الإسلامي ، محمد محده، دار الشهاب ت الجزائر بدون تاريخ طبع.\nـ الواضح في أصول الفقه للمبتدئين ، د. محمد سليمان الأشقر، دار النفائس ودار مكتبة الدرر ـ الأردن ـ ط 1417/5]. ލިޔުމުގެ އަޞްލު ލިންކު: https://manarel3oion.yoo7.com/t1147-topic\nއިތުރު މަޢުލޫމާތު:\nhttps://www.alukah.net/sharia/0/89749/",""],["މ.މ.އ.","","","ފަތިސް ނަމާދު ޤުނޫތު\nޤުނޫތާ މެދުގައި ހަތަރު މަޛްހަބުގެ ރައުޔަކީ ކޮބައި ހެއްޔެވެ؟\nޖަވާބު: ހަތަރު މަޛްހަބުގައި ޤުނޫތާއި މެދުގައި އޮތް ރައުޔުތައް ތިރީގައި މިވަނީ އެވެ:\n1. މާލިކީން ވިދާޅުވަތެވެ: ފަތިސް ނަމާދު ފިޔަވާ ޚާއްޞަ ކޮށްގެން އެއްވެސް ޤުނޫތެއް ނުވެއެވެ. ފަހެ އެހެންކަމުން ވިތުރިއެއްގައިވެސް އަދި އެނޫން ނަމާދެއްގައިވެސް އިތުރަށް ޤުނޫތެއް ނޯވެއެވެ.\n2. ޝާފިޢީން ވިދާޅުވަތެވެ: ރަމަޟާން މަހު ފަހު ދިހައިގެ ވިތުރީގައި ފިޔަވާ އެއްވެސް ޤުނޫތެއް ނުވެއެވެ. އަދި އެނޫން އެއްވެސް ނަމާދެއްގައި ވެސް އިތުރަށް ޤުނޫތެއް ނޯވެއެވެ. އެއީ އެހެނަސް ކޮންމެ ޙާލަތެއްގައި ވެސް ފަތިސް ނަމާދު ފިޔަވައެވެ. އަދި އެނޫނިއްޔާ މުސްލިމުންގެ މައްޗަށް ނާޒިލާއެއް ވަބާއެއް ނުވަތަ ކާރިޘާއެއް ނުވަތަ މުޞީބާތެެއް ކުރިމަތި ވެއްޖެ ހިނދެއްގައި ހުރިހާ ފަރުޟު ނަމާދުގައި ހުއްދައެވެ.\n3. ޙަނަފީން ގެނެއެވެ: ވިތުރީގައި ޤުނޫތު ކުރެވެއެވެ. އަދި އެނޫން ނަމާދު ތަކުގައި ޤުނޫތު ނުކުރެވެއެވެ. އެއީ ނަވާޒިލް (ޚާއްޞަ ކުއްލި ޙާލަތެއް) ނުވަތަ ޝަދާއިދު (ވަބާއެއް ނުވަތަ ކާރިޘާއެއް ނުވަތަ މުޞީބާތެެއް ނުވަތަ ދަތި އުނދަގޫ ތަދު) ޙާލަތެއް ކުރިމަތި ވެެއްޖެ ނަމަ، ފަތިސް ނަމާދުގައި ޚާއްޞަކޮށް އިމާމް މީހާ ޖަމާޢަތުގައި ޤުނޫތުކުރެވެއެވެ. އެހެނަސް މުންފަރިދުކޮށް ވަކީން ޤުނޫތު ނުކުރެވޭނެއެވެ. 4. ޙަންބަލީން ވިދާޅުވަތެވެ: ވިތުރީގައި ޤުނޫތު ކުރެވެއެވެ. އަދި އެނޫނިއްޔާ ނުކުރެވެއެވެ. އެއީ ނަވާޒިލް ނުވަތަ ޝަދާއިދު (ވަބާއެއް ނުވަތަ ކާރިޘާއެއް ނުވަތަ މުޞީބާތެެއް ނުވަތަ ދަތި އުނދަގޫ ތަދު) ޙާލަތެއް ކުރިމަތި ވެެއްޖެ ނަމަ ހުއްދައެވެ. ޠާޢޫން ބަލި ފިޔަވައެވެ. ފަހެ އިމާމް ނުވަތަ ނާއިބަކު އެ ޙާލަތުގައި ފަރުޟު ފަސް ނަމާދުގައި، ހުކުރު ނަމާދު ފިޔަވައި ޤުނޫތު ކުރެވެއެވެ.\nއަދި ސީދާ އިމާމް އަޙްމަދު ވިދާޅުވެފައިވެއެވެ. ރުކޫޢު ކުރިން ނުވަތަ ފަހުން ވިތުރީގައި ޤުނޫތެއް ވާކަމަށް ނަބިއްޔު ﷺ ގެ އަރިހުން ޞައްޙަ ވެފައެއް ނެތެވެ. އަދި މިއީ ހަތަރު މަޛްހަބުގެ ބޭކަލުންގެ ބަސްފުޅުތަކެވެ.\nއަދި ރާޖިޙު ގޮތަކީ ފަރުޟު ފަސް ނަމާދުގައި މުސްލިމުންނަށް ނާޒިލާއެއް ކުރިމަތި ވެގެން މެނުވީ ޤުނޫތެއް ނުވެއެވެ. އަދި ވިތުރީގައި ނަބިއްޔު ﷺ އަރިހުން އެކަލޭގެފާނު ވިތުރީގައި ޤުނޫތު ކުރެއްވި ކަމަށް ޞައްޙަ ވެގެންނެއް ނުވެއެވެ. އެހެނަސް ސުނަނުގައި އަލް ޙަސަން ބްނު ޢަލީ ރަޟިޔަ ﷲ ޢަންހުމާ އަށް ވިތުރީގެ ޤުނޫތުގައި ކިޔުއްވާނެ ދުޢާ އެކަލޭގެފާނު ދަސްކޮށްދެއްވި ކަމަށް އައިސްފައިވެއެވެ. އެއީ: اللهم اهدني فيمن هديت (ޔާ ﷲ، އިބަ ރަސްކަލާނގެ ހިދާޔަތް ދެއްކެވި ފަރާތްތަކަށް (ހިދާޔަތް ދެއްކެވި ފަދައިން މިއަޅާއަށް ހިދާޔަތް ދައްކަވާފާންދޭވެ.) މިދުޢާގެ ނިޔަލަށެވެ. އަދި މި ޙަދީޘް ބައެއް ޢިލްމުވެރިން ވަނީ ޞައްޙަ ކުރައްވާފައެވެ. ފަހެ އެހެން ކަމުން ވިތުރީގައި ޤުނޫތު ކޮށްފި ނަމަ، ހަމަ ރަނގަޅެވެ. އަދި ދޫކޮށްލައިފި ނަމަވެސް، ހަމަ ރަނގަޅެވެ. ދެ ގޮތުގައި ވެސް މައްސަލައެއް ނެތެވެ. والله الموفق.\nތަޥްފީޤުވެރި (ހެޔޮކަންކަމަށް ވާގިވެރިކަން ދެއްވާ) ފަރާތީ ﷲ އެވެ.\nލިޔުއްވީ: މުޙައްމަދު އައްޞާލިޙު އަލްޢުޘއިމީން، އެއީ 7/3/1398 ހިޖުރީ. [ބައްލަވާ: مجموع فتاوى ورسائل الشيخ محمد صالح العثيمين - المجلد الرابع عشر - باب صلاة التطوع.]\nތަރުޖަމާގެ އަޞްލުގެ ލިންކު: https://ar.islamway.net/fatwa/16959/ما-رأي-المذاهب-الأربعة-في-القنوت\nހަތަރު މަޛްހަބުގެ މެދުގައި ނަމާދުގައި ޤުނޫތުކުރުން.\nދަފްތަރު އަޙްމަދު އައްޝާމީ، އަޙްމަދު އައްޝާމީގެ ތަޢުލީޤާތު (1)\nނަމާދުގައި ޤުނޫތު:\nނަމާދުގައި ޤުނޫތު ކުރުން މަންދޫބެވެ. އެހެނަސް އެއީ ކޮންކޮން ނަމާދެއްގައި މެދުގައިތޯ ޢިލްމުވެރިން އިޚްތިލާފުވެ ރައުޔުތަކެއްގެ މައްޗަށް އެކަން ވެއެެވެ.\nފަހެ އެގޮތުން ޙަނަފީންނާއި ޙަންބަލީން ވިދާޅުވަތެވެ: ޙަނަފީންގެ ކިބައިގައި ވިތުރީގައި ރުކޫޢުގެ ކުރިން ޤުނޫތު ކުރެވެއެވެ. އަދި ޙަންބަލީން ދެކެނީ ރުކޫޢުގެ ފަހުން ކަމަށެވެ. އެނޫން އެއްވެސް ނަމާދެއްގައި ޤުނޫތު ކުރުމެއް ނުވާކަމެއް ދެން ދެކިލައްވައެވެ.\nއަދި މާލިކީންނާއި ޝާފިޢީން ވިދާޅުވަތެވެ: ފަތިސް ނަމާދު ރުކޫޢު ފަހުން ޤުނޫތު ކުރެވެއެވެ. އަދި އެންމެ ރަނގަޅު ގޮތެއް ކަމަށް މާލިކީން ދެކެނީ ރުކޫޢުގެ ކުރީންނެވެ. އަދި ފަތިސް ނަމާދު ނޫން ނަމާދު ތަކުގައި ޤުނޫތު ކުރުން މާލިކީންގެ އަރިހުގައި މަކްރޫހަ ވެގެން ވެއެވެ. އަދި ޙަނަފީންނާއި ޝާފިޢީންނާއި ޙަންބަލީންގެ އަރިހުގައި މުސްތަޙައްބު ވެގެން ވަނީ، މުސްލިމުންނަށް ނާޒިލާއެއް ކުރިމަތި ވެއްޖެނަމަ ފަރުޟު ފަސް ނަމާދުގައި ޤުނޫތު ކުރުމަށެވެ. އަދި ޙަންބަލީން ދެކެނީ އެއީ ހަމަ އެކަން ފަތިސް ނަމާދުގައި އެކަނި ކަމަށެވެ. އަދި ޙަނަފީން ދެކެނީ ޖަހުރިއްޔަ އަޑު ހަރުކޮށް ކިޔަވާ ނަމާދު ތަކުގައި އެކަނި ކަމަށެވެ.\n[ތަރުޖަމާގެ އަޞްލުގެ ލިންކު: https://www.alhamdlilah.com/pages/view/3194/القنوت-في-الصلاة-عند-المذاهب-الأربعة]\nފަތިސް ނަމާދުގައި ޤުނޫތު ކުރުމުގެ ޙުކުމާއި މަޛްހަބު ތަކުގައި އެކަމުގެ މުޢުތަބަރު ގޮތް.\nސުވާލު: މިއީ އަޑުއިވުނު ފަރާތުގެ ރިސާލާއެކެވެ. ސިޓީއެކެވެ: ރިޔާޟްގެ މަޙްޖޫބު ޢަލީ ޙަސަންް، ބުނެއެވެ: އަހަރެމެން މީ ޢަރަބި ދަޥްލަތުގެ ރިޢާޔާގެ ދަށުން މަމްލަކާގައި މަސައްކަތް ކުރަމުންދާ ޖަމާޢަތެކެވެ. އަދި އަހަރެމެން މަސައްކަތް ކުރާ އަވަށުގައި މިސްކިތެއް ހުރެއެވެ. އެ މިސްކިތުގައި އަހަރެމެން ހުރިހާ ނަމާދެއް ކުރަމެވެ. އެހެނަސް ނަމާދު ކުރުމުގައި އިމާމް މީހާގެ ޢާދައެއް ވެއެވެ. އެއީ ފަތިސް ނަމާދުގެ ދެވަނަ ރަކުޢަތުގައި އަބަދުވެސް ދެއަތް އުފުލާ ދިގު މުއްދަތަކަށް ދުޢާ ކުރެއެވެ. އަދި މައުމޫމުންތައް ވެސް އިމާމް މީހާގެ ފަހަތުން އެމީހުންގެ އަތްތައް އުފުއްލާ ދުޢާ ކުރެއެވެ. އަދި ދުޢާއަށް ފަހު ސަޖިދަކޮށް ނަމާދު ފުރިހަމަ ކުރެއެވެ. އަދި މި މަޥްޟޫގައި ގިނަ ބަޔެއްގެ ދެމެދުގައި ޒުވާބު ކުރެވި ޖަދަަލު ކުރެވި އަދި އެއިން ގިނަ ބަޔަކު ދެކުނީ އެކަން ޞައްޙަ ކަމެއްގެ ތެރެއިން އިޢުތިބާރު ނުވާ ކަމަށެވެ. އަދި ޖާއިޒު ހުއްދަ ނުވާ ކަމަށެވެ. އެހެނީ މައްކާ މަދީނާ ދެޙަރަމުގައި ވެސް އެފަދައިން ކަންތައް ނުކުރާތީއެވެ. އަދި އެއީ މިޤްޔާސް (މިނާ މިނުން) އަދި ޤުދުވަތު ކަމަށް ބެލެވޭ ދެ ތަނެވެ. (އެދެތަން މިބަލަނީ ރަނގަޅު މަގާއި ގޮތް ދައްކުވައިދޭ ދެ ތަނުގެ ގޮތުގައިއެވެ.) އަދި އިމާމް މީހާއަށް މިވާހަކަ ޚަބަރު ދެއްވުމުން އޭނާ އަހަރެމެންނަށް ޚަބަރު ދެއްވީ އެފަދައިން ބެލެވުމަކީ އަދި ދަލީލެއް ކަމުގައި ނުވާ ކަމަށެވެ. ފަހެ އެހެންކަމުން އަހަރެމެންނަށް މިކަމުގެ ޙަޤީޤަތް ވާޟިޙުކޮށް ސާފުކޮށް ދެއްވުމަށް އަހަރެމެން އެދެމެވެ. އެހެނީ މި މަޥްޟޫގެ މައްޗަށް ޝައްކުތައް ނަމާދު ކުރާ މީހުންގެ ތެރޭގައި އަދިވެސް އެބައޮތެވެ. އަދި އަހަރެމެންގެ އެފަދައިން ބުނުމުން އަހަރެމެންގެ އިމާމު ބުނުއްވަނީ: މަޛްހަބުތައް ގިނަގުނަ ކަމަށެވެ. ފަހެ އިސްލާމްދީނުގައި އެ މަޛްހަބު ތަކުގެ ޢަދަދު އެއްހާސް ހަސަތޭކަ ހިސާބަށް ވާޞިލްވާކަމަށެވެ! ފަހެ މި މަޥްޟޫގައި ތިބޭފުޅުންގެ ރައުޔަކީ ކޮބައި ހެއްޔެވެ؟ أثابكم الله. ތިޔަބައިމީހުންނަށް ﷲ ޘަވާބާއި ދަރުމަ ދެއްވާށިއެވެ. ޖަވާބު: ޝައްކެއް ވެސް ނެތް ގޮތުގައި ތިޔަ އިމާމް މީހާ ކަންތައް ކުރެއްވި ގޮތަށް އެފަދައިން ބައެއް ޢިލްމުވެރިން ވިދާޅުވެފައި އެބަހުއްޓެވެ. އަދި ޤުނޫތޭ މިކިޔެނީ، ފަތިސް ނަމާދުގެ ދެވަނަ ރަކުޢަތުގައި ރުކޫޢަށް ފަހު ތެދުވެ ކިޔޭ ދުޢާއަށެވެ. މިގޮތަށް ބައެއް ޢިލްމުވެރިން ދެކިލައްވައެވެ. ޝާފިޢީން ފަދައިންނެވެ. ﷲ އެބޭކަލުންނަށް ރަޙްމަތް ލައްވާށިއެވެ. އަދި އެއީ އިސްލާމް ދީނުގައި މަޢުރޫފް ޤަޥްލެކެވެ. (ދަންނަ ބަހެކެވެ.) އަދި މިކަމުގައި ނަބިއްޔު ﷺ ގެ އަރިހުން ވާރިދުވެފައިވާ ބައެއް ޙަދީޘް ތަކުން ޙުއްޖަތް ނަންގަވައެވެ. އެގޮތުން: \"ހަމަކަށަވަރުން އެކަލޭގެފާނު ދުނިޔެއާއި ވަކިވެއްޖައުމަށް ދާންދެން ފަތިސް ނަމާދުގައި ޤުނޫތު ކުރެއްވިއެވެ.\" [ރިވާވެގެންވަނީ އަނަސް ބްނު މާލިކުގެ އަރިހުންނެވެ. ބައްލަވާ: ابن باز في مجموع فتاوى ابن باز - 29/317، ابن باز في فتاوى نور على الدرب لابن باز - 10/270، ابن عثيمين في شرح بلوغ المرام لابن عثيمين - 2/131، ابن الجوزي في تنقيح التحقيق - 2/439. އަދި ޙަދީޘް ޢިލްމުގެ އިމާމުންގެ އަރިހުގައި މި ބޭފުޅުންގެ އަރިހުގައި މިޙަދީޘް ބަސްފުޅު ޟަޢީފް ވެގެން ވެއެވެ. އެހެނަސް ابن جرير الطبري في مسند ابن عباس - 1/385 ގައި މިޙަދީޘް ބަސްފުޅު ޞައްޙަ ކުރައްވާފައިވެސް ވެއެވެ.]\nއަދި މިޙަދީޘް ބަސްފުޅު: \"ހަމަކަށަވަރުން އެކަލޭގެފާނު ދުނިޔެއާއި ވަކިވެއްޖައުމަށް ދާންދެން ފަތިސް ނަމާދުގައި ޤުނޫތު ކުރެއްވިއެވެ.\" ފަހެ މި ޙަދީޘް ބަސްފުޅު ޟަޢީފް އެވެ. އެއީ ޢިލްމުގެ އަހުލުވެރިން ބަޔާން ކުރައްވާފައިވާ ފަދައިންނެވެ.\nއަދި އެހެން ޙަދީޘް ބަސްފުޅެއްގައި ޘާބިތުވެގެން އައިސްފައިވެއެވެ. އެއީ ސަޢުދު ބްނު ޠާރިޤު ބްނު އަޝްޔަމް އަލް އަޝްޖަޢީގެ ޙަދީޘް ބަސްފުޅުގައި އެބޭފުޅާ އެބޭފުޅާގެ ބައްޕާފުޅަށް ދެންނެވިއެވެ: \"އޭ ލޮބުވެތި ބައްޕާފުޅާއެވެ! ހަމަގައިމު ބައްޕާފުޅު ރަސޫލު ﷲ ﷺ ގެ ފަހަތްޕުޅުގައްޔާއި އަބޫ ބަކްރުގެފާނުގެ ފަހަތްޕުޅުގައްޔާއި ޢުމަރުގެފާނު ފަހަތްޕުޅުގައްޔާއި ޢުޘްމާންގެފާނު ފަހަތްޕުޅުގައްޔާއި އަދި ޢަލީގެފާނު ފަހަތްޕުޅުގައި ނަމާދު ކުރެއްވީމުހެވެ. އަޅެ ފަހެ އެބޭކަލުން ފަތިސް ނަމާދުގައި ޤުނޫތު ކުރެއްވި ހެއްޔެވެ؟ ފަހެ އެބޭފުޅާއަށް އެބޭފުޅާގެ ބައްޕާފުޅު ވިދާޅުވިއެވެ: އާނއެކެވެ. (ނަމާދު ކުރެއްވީމެވެ.) ދަރިފުޅާއެވެ. މުޙްދަޘްކަމެކެވެ. (އެބަހީ އެބޭކަލުން އެފަދައިން ކަންތައް ނުކުރައްވަތެވެ. ތިޔައީ އަލަށް އުފެދިފައިވާ ކަމެއް ކަމުގައެވެ.)\nފަހެ އެހެންކަމުން ޠާރިޤު ރަޟިޔަ ﷲ ޢަންހު އަދި އެއީ މަތިވެރި ޞަޙާބީއެކެވެ. އެބޭފުޅާ މިވަނީ ފަތިސް ނަމާދުގައި ޤުނޫތު ކުރުމަކީ މުޙްދަޘްކަމެއް ކަމުގައި ބަޔާން ކުރައްވައިފައިއެވެ. އަދި އެކަން އެގޮތަށް ކުރުން ހުއްދަ ނުވާނެތެވެ. އަދި ދެ ޤަޥްލުން ކުރެ އެންމެ ރާޖިޙު ގޮތަކީ ވެސް އެއީ އެވެ. ފަހެ މުއުމިނު މީހާގެ މައްޗަށް ވަނީ އޭނާގެ ނަމާދު ތަކުގައާއި އަދި އޭނާގެ ހުރިހާ ޢަމަލު ތަކުގައި ވެސް ސުންނަތާއި އަދި ޢަޒީޒްވަންތަ ފަރާތުގެ ފޮތާއި އެއްގޮތްވާ ގޮތަށް ޢަމަލު ކުރުމެވެ. އަދި މުޢުތަބަރު ޢިލްމުވެރިންގެ ބަސްފުޅުތަކުގެ މައްޗަށް ބުރަވެ ޢަމަލު ކުރުމަށެވެ. އަދި މި އޮތީ މިކަމުގައި އެންމެ ރާޖިޙު ޤަޥްލަކީ އެފަދައިން ޤުނޫތު ނުކިޔުން ކަމުގައިއެވެ.\nއެއީ ނަވާޒިލް ނުވަތަ ނާޒިލާއެއް ޤަޥްމެއްގެ މައްޗަށް ކުރިމަތިވެ އެފަދަ ކަމަކަށް ގޮވާލިއްޖެ ހިނދެއްގައި މެނުވީ އެވެ. މިޘާލަކަށް އަފްޣާނިސްތާނުގައި ހަނގުރާމަ ކުރަމުން ދިޔައިރު އެތާގެ މުޖާހިދުންނަށް ހެޔޮ ދުޢާކޮށް އަދި ޢަދުއްވުންގެ މައްޗަށް ބަދު ދުޢާ ކުރުން އެ ފަދައިން ކޮށްފައި ދެން ދޫކޮށްލުމެވެ. އަބަދަށް ނުކުރުމެވެ.\nއެހެންކަމުން ފަތިސް ނަމާދުގެ ދެވަނަ ރަކުޢަތުގައި ދާއިމީ ގޮތަކަށް ޤުނޫތު ކުރުމުގައި ދެމިހުރުމަކީ، އޭގެ ރަނގަޅު ގޮތަށް ބަލާނަމަ، ޝަރުޢުވެގެންވާ ކަމެއް ނޫނެވެ. އަދި މީހަކު އެއީ ޝާފިޢީންނާއި އެހެން ބޭކަލުން ދެކިލައްވާ ހުއްދަ ކަމެއްގެ ގޮތުގައި ބުނި ނަމަވެސް، ފަހެ ހަމަ ރަނގަޅު ގޮތަކީ އެއީ ޝަރުޢުވެގެންވާ ކަމެއް ނޫން ކަމެވެ. އަދި ﷲ ޢައްޒަ ވަޖައްލަ ވަޙީ ކުރެއްވިއެވެ: \"ފަހެ، ކަމަކާމެދު ތިޔަބައިމީހުން ދެބަސްވެއްޖެނަމަ، اللَّه އަށާއި، ރަސޫލާއަށް އެކަމެއް ރައްދުކުރާށެވެ! (އެބަހީ: އެކަމާމެދު اللَّه އާއި، އެކަލާނގެ ރަސޫލާގެ ޙުކުމް އޮތްގޮތެއް ބަލައި އެގޮތަށް ޢަމަލު ކުރާށެވެ!) ތިޔަބައިމީހުން، اللَّه އަށާއި، އާޚިރަތް ދުވަހަށް އީމާންވާ ކަމުގައި ވާނަމައެވެ. އެގޮތް ތިޔަބައިމީހުންނަށް ހެޔޮކަންބޮޑެވެ. އަދި، ނިމުމެއްގެގޮތުން ރީތިކަންވެސް ބޮޑުމެއެވެ.\" [އައްނިސާއު: 59]. އެހެންވީމާ މިކަންތައް ސުންނަތަށް ރައްދު ކޮށްފިނަމަ އަހަރެމެންނަށް ފެންނަން އޮތީ އޭގެ ދަލީލުތައް ބުރަވެވެނީ އެކަން އެއީ ޝަރުޢުވެގެންވާ ކަމެއް ނޫން ކަމެވެ.\nފަހެ އެހެންކަމުން އެ އިމާމް މީހާއަށް ވަނީ އެކަން ދޫކޮށްލުމެވެ. އަދި ޞައްޙަ ސުންނަތުގައިވާ ކަމެއްގެ ގޮތުގައި ބަލާ އެކަން ނުކުޅައުމެވެ. އަދި މިބާބުގައި މިފަދައިން ވިދާޅުވާ ޢިލްމުވެރިންގެ ބަހަށް ތަބަޢަވުމަށެވެ. އަދި ޚާއްޞަކޮށް މިބިމުގައެވެ. އެހެނީ ހަމަކަށަވަރުން މިބިމުގެ އިމާމުން ފަތުވާ ދެއްވާފައި ވަނީ ޞައްޙަ ސުންނަތުގައިވާ ކަމެއްގެ ގޮތުގައި ބަލައި ފަތިސް ނަމާދުގައި ޤުނޫތުކުރުމެއް ނެތް ކަމަށެވެ. މިކަން ތިޔަ ސުވާލު ކުރި ފަރާތަށް ވެސް އެނގި ބަޔާން ކޮށްދެއްވާ ފަދައިންނެވެ!\nއަދި އިމާމް މީހާ ތިބުނާ، އިސްލާމް ދީނުގައި އެއްހާސް ހަސަތޭކަ މަޛްހަބު ވެއޭ ތިބުނި ބަސް، ތިބަހުގައި ވަނީ ތިޔައީ އެއްވެސް ވިސްނުމެއް ނެތި ބުރަދަނެއް ނެތް އަޞްލެއް ނެތް ވާހަކައެއް ގޮތުގައެވެ. އެހެން ބުނަން ރަނގަޅު ބަހެއް ވެސް ނޫނެވެ. އެހެނީ ފެންނަން އޮތް ނުވަތަ ވުޖޫދުގައިވާ ކޮންމެ މަޛްހަބެއް ނިސްބަތްވަނީ އިސްލާމް ދީނަކަށް ނޫނެވެ. އެހެނީ ބާޠިލް މަޛްހަބުތައް ވެސް ވެއެވެ. ތިއީ ބޮޑު ކޮށްލައިގެން ބުނެވިފައިވާ ބަހެކެވެ. ތިފަދަ ބަސްތައް އިމާމް މީހަކު ބުނެގެން ނުވާނެއެވެ. ފަހެ މަޛްހަބެއްގެ ޞާހިބަކު އޭނާ ދަޢުވާ ކުރާ ކޮންމެ މަޛްހަބަކީ އިސްލާމް ދީން މަޛްހަބެއްގެ ގޮތުގައި ބަލައިގަންނަ ނުވަތަ ޤަބޫލު ކުރާ މަޛްހަބެއް ނޫނެވެ. ޤުރްއާނާއި ސުންނަތާއި އެއްބަސް ނުވާ އިއްތިފާޤު ނުވާ މަޛްހަބުތައް އެއީ އިޢުތިބާރު ކުރެވޭ ނުވަތަ ބަލައިގަނެވޭ މަޛްހަބުތަކެއް ނޫނެވެ.\nއަދި ދީނުގައި މަޝްހޫރު މަޛްހަބު ތަކަކީ ހަތަރެކެވެ: އެއީ ޝާފިޢީ އަދި ޙަނަފީ އަދި މާލިކީ އަދި ޙަންބަލީ މި މަޛްހަބުތަކެވެ. އަދި އެބޭކަލުންނީ އިމާމުންނެވެ. ބޮޑެތި ޢިލްމުވެރިންނެވެ. އެބޭކަލުންގެ މަޛްހަބުތައް މަޝްހޫރުވިއެވެ. އަދި އެބޭކަލުންގެ މަޛްހަބުތަކަށް ޢިލްމުވެރިންތައް ނިސްބަތްވުމުން އެ މަޛްހަބުތައް މަޝްހޫރުވިއެވެ. އަދި މި މަޛްހަބުގެ ތެރެއަށް ޡާހިރީ މަޛްހަބު ވެސް އިތުރު ކުރެއެވެ. އެވެސް މަޢުރޫފް އެނގޭ މަޛްހަބެކެވެ. އެހެންކަމުން މަޢުރޫފް ދަންނަ މަޛްހަބު ތަކަކީ މިއީއެވެ. އަދި މި މަޛްހަބު ތަކުގައި ވެސް ޤުރްއާނާއި ސުންނަތާއި އިޢުތިރާޟްވެ ފުށޫއަރާ ނުވަތަ އިޚްތިލާފުވާ ދެބަސްވާ ކަންކަމެއް ހުރެދާނެ އެވެ. ކޮންމެ މީހަކީ ވެސް ކުށް ކުރެވޭނެ މީހެކެވެ. އެހެންކަމުން ބައެއް މައްސަލަ ތަކުގައި އޮޅުން އަރާ ކުށް ހެދިފައި އޮވެދާނެއެވެ. ވީމާ އެ ބޭކަލުން ﷲ އެބޭކަލުންނަށް ރަޙްމަތް ލައްވާށިއެވެ. އެ ބޭކަލުން އިޚްތިލާފުވެ ޤުރްއާނާއި ސުންނަތާއި ޚިލާފުކޮށް ކަމެއް އައިސްފައިވާ ނަމަ އަހަރެމެން އެކަމެއް ދޫކޮށްލަމެވެ. އަދި ޤުރްއާނާއި ޞައްޙަ ސުންނަތާއި އެއްގޮތްވެ އެއްބަސް ވާނަމަ އެއެއްގައި ހިފުން ވާޖިބު ވާނެއެވެ.\nއޭގެ އިދިކޮޅު ދޫކޮށްލުން ވެސް ވާޖިބުވާ ބީދައިންނެވެ. އެއީ މާލިކީ މަޛްހަބަކަސް ނުވަތަ އަބޫ ޙަނީފާގެ މަޛްހަބަކަސް ނުވަތަ ޝާފިޢީ މަޛްހަބަކަސް ނުވަތަ އަޙްމަދު ބްނު ޙަންބަލްގެ މަޛްހަބަކަސް ނުވަތަ ޡާހިރީ މަޛްހަބަކަށް ވިޔަސް ވެސް އެކަން އޮންނާނެ ގޮތަކީ އެއީއެވެ. އަދި ރަނގަޅު ގޮތަކީ މިއީ އެވެ.\nއެހެންކަމުން އިމާމް މީހާ އެ އިޝާރާތް ކުރާ އެހެން މަޛްހަބުތައް، އެ މަޛްހަބުތަކަކަކީ އެއަށް ބަލާ އެއާއި އެއްކޮޅަށް އެނބުރެން އޮތް މަޛްހަބުތަކެއް ނޫނެވެ. އަދި ކޮބައި ހެއްޔެވެ. ނަންގަނެވުނު މަޛްހަބުތައް ނޫން މަޛްހަބަކަށް މުއުމިނު މީހާ އެނބުރޭކަށް ނުވެސް ޖެހެއެވެ. އެހެނީ އަހްލުއް ސުންނާގެ މަޢުރޫފް މަޛްހަބުތަކަކީ ނަންގަނެވިފައިވާ މަޛްހަބު ތަކަކެވެ. އެ މަޛްހަބުތަކަކީ ޖުމަލަ ގޮތެއްގައި ސީދާމަގުގައި މަޢުރޫފް އަދި ޙައްޤު ހޯދައިގަތުމާއި އޮޅުވާލުމާއި ބިދްޢަތައް ނެތް މަޛްހަބު ތަކެވެ. އެހެނެއްކަމަކު އެނޫން މަޛްހަބު ތަކަކީ އެއަހުލުންގެ މެދުގައި ބިދުޢައާއި އިންޙިރާފްތައްވާ އެއަށް ތަވައްޤުފްވެ ހަނު ހުންނަން ޖެހޭ ކަންކަން އެކުލެވޭ މަޛްހަބުތަކެވެ. އަދި އެ މަޛްހަބު ތަކަށް ބަލައި އެ މަޛްހަބުތަކުން ރައުޔުތައް ނެގުމަށް، ބިދުޢަތައް އެކުލެވިގެންވާ ހިނދު، ބިރުވެތިވާން ޖެހޭ ކަމެކެވެ. އެހެނަސް މި ފަސް މަޛްހަބު، ޡާހިރީ އާއި ހަތަރު މަޛްހަބު މިއީ ޖުމްލަކޮށް ސުންނަތާއި ފޮތުގައި ހިފައި މަޢުރޫފް ކޮށް އެނގެން އޮތް އަދި ރުއްސުން ލެއްވި ޞަޙާބީން ރަޟިޔަ ﷲ ޢަންހުމް ގެ ބަސްފުޅުތަކަށް އިސްކަންދީ އެއަށް ބަލައި ހިފަހައްޓާ ބަޔެކެވެ. އަދި އެހެން ބާޠިލް މަޛްހަބުތަކުގައި ވާފަދަ ބިދުޢާ ތަކެއް މި މަޛްހަބު ތަކުގައި ނުވެއެވެ. އެހެން ކަމުން ޢިލްމުވެރިން މި މަޛްހަބުތަކަށް ރުހި އިތުބާރުކޮށް އިޤްތިނާޢުވިއެވެ. އަދި އެ މަޛްހަބު ތަކަކީ އިސްލާމީ މުޢުތަބަރު މަޛްހަބުތަކެއް ކަމުގައި ދެކުނެވެ. އެހެނަސް އޭގެ ތެރެއިން އިޚްތިލާފުވެފައިވާ ކަންކަމުގައި ޤުރްއާނާއި ސުންނަތައް ރުޖޫޢަވެ، ﷲ ގެ ވަޙީ ބަސްފުޅާއި އެކަލާނގެ ރަސޫލާގެ ޙަދީޘް ބަސްފުޅާއި ޚިލާފު ވެއްޖެނަމަ، އެކަމެއް ދޫކޮށްލާ އަދި އެދޭއްޗާއި އެއްބަސްވެ އެއްގޮތް ވެއްޖެނަމަ، އެކަމެއް ދޫކޮށްލުން ވާޖިބު ކުރެވިގެން ވެއެވެ.\nއެހެންވީމާ ފަތިސް ނަމާދުގައި ދާއިމީ ގޮތެއްގައި ޤުނޫތު ކުރުމާއި މެދު އެކަން ޝަރުޢު ވެފައި ވާކަމަށް، ޤުރުއާނާއި ސުންނަތުން އެކަމަށް ދަލީލު ކޮށްދޭ އެއްވެސް ހެއްކެއް އަހަރެމެންނަށް ފެންނާކަށް ނެތެވެ. އަދި ކިއެއް ހެއްޔެވެ. ޠާރިޤު ބްނު އަޝްޔަމްގެ އަރިހުން އައިސްފައިވާ ޙަދީޘް ބަސްފުޅުން ދަލީލު ކޮށްދެނީ ތިޞިފައިގައި ދާއިމީ ގޮތަށް ޤުނޫތު ކުރުން އެއީ ޝަރުޢުވެގެންވާ ކަމެއް ނޫން ކަމެވެ. އެހެނެއްކަމަކު ޝަރުޢުވެ ހުއްދަ ވެގެން ވަނީ ނަވާޒިލު ޙާލަތްތަކުގައި ޢަދުއްވުންގެ މައްޗަށް ބަދު ދުޢާ ކުރުމަށް ނުވަތަ ﷲ ގެ މަގުގައި ޖިހާދު ކުރާ މުޖާހިދުންނަށް ނަޞްރު ދެއްވުމަށް އެފަދަ މުޢައްޔަން ވަކި ވަޤުތުގައި ނުވަތަ ޙާޖަތައް ޖެހިފައިވާ ވަޤުތެއްގައި އެކަންޏެވެ. ދެން އެ ޙާލަތު ދިޔުމުން ހުއްޓާލައި އެކަން ނުކޮށް ނިމުމެވެ. އަދި ދެމިގެންވާހެން އަބަދަށް ނުކުރުމެވެ. ﷲ އެންމެހާ މީސްތަކުންނަށް ރިޒްޤު ދެއްވާއި ތަޥްފީޤާއި ހިދާޔަތް ދައްކަވާށިއެވެ. އާދޭހެވެ. ހުށަހެޅި ފަރާތް: އާމީން. އޭ ޢާލަމްތަކުގެ ވެރި ރަސްކަލާނގެއެވެ. ތިބައިމީހުންނަށް ﷲ ހެޔޮ ޖަޒާ ދެއްވާށިއެވެ. [ޖަވާބު ދެއްވީ: އައް ޝައިޚް އިބްނު ބާޒް ރަޙިމަހު ﷲ، فتاوى نور على الدرب لابن باز، حكم القنوت في الفجر وعدد المذاهب المعتبرة.] ތަރުޖަމާގެ އަޞްލުގެ ލިންކު: https://binbaz.org.sa/fatwas/14014/حكم-القنوت-في-الفجر-وعدد-المذاهب-المعتبرة",""],["މ.މ.އ.","","","ޝައްވާލު ހަ ރޯދަ\nސުވާލު: ރަމަޟާން މަހުގައި ޤަޟާކުރަން ޖެހޭ ރޯދަ ތަކެއް ވަނިކޮށް ޝައްވާލް މަހު ހަ ރޯދަ ހިފުން ހުއްދަ ވާނެ ހެއްޔެވެ؟\nޖަވާބު: ޙަމްދު ލިބިވޮޑިގެންވަނީ ﷲ އަށެވެ. އަދި ޞަލަވާތާއި ސަލާމް ލެއްވިގެން ވަނީ ރަސޫލު ﷲ ﷺ ގެ މައްޗަށެވެ. އަދި އެކަލޭގެފާނުގެ އާލުންނާއި ޞަޙާބީންގެ މައްޗަށެވެ. އެއަށްފަހު ދަންނައެވެ:\nރަމަޟާން މަހުގެ ރޯދަ ޤަޟާކުރުމަށް ވުރެ ކުރީން ސުންނަތް ރޯދަތައް ހިފުމާއި މެދުގައި ޢިލްމުވެރިން އިޚްތިލާފުވެލައްވައެވެ. ފަހެ އޭގެ ތެރެއިން ވަރަށް ގިނަ ޢިލްމުވެރީންނެއް ދެކިލައްވަނީ އެއީ ކަރާހަތެއް މަކުރޫހަ ކުރުމެއް ނެތިވެ އެކަމަކީ ޖާއިޒު ހުއްދަ ކަމެއްގެ ގޮތުގައި އެެވެ. އެހެނަސް މާލިކީންނާއި ޝާފިޢީން އެކަން ހުއްދަ ކުރައްވަނީ ކަރާހަތާއި އެކުގައެވެ. އަދި ޙަންބަލީން ދެކިލައްވަނީ އެކަމީ ޙަރާމް ކަމެއްގެ ގޮތުގައިއެވެ. އެއީ ވަޤުތު އޮތްވާ ޤަޟާކުރަން ޖެހޭ ފަރުޟު ރޯދަ ބޭއްވުމަށް ފަހު ސުންނަތް ރޯދަ ޞައްޙަ ނުވާނެ ކަމަށެވެ. އަދި އެބޭކަލުން ދަލީލު ގެންނަވަނީ ނަބިއްޔު ﷺ ގެ މި ޙަދީޘް ބަސްފުޅުންނެވެ: \"ރަމަޟާން މަހުން ރޯދައެއް އަދި ޤަޟާނުކޮށް ވަނިކޮށް މީހަކު ސުންނަތް ރޯދައެއް ހިފައިފިނަމަ އެ ޤަޟާ ރޯދަ ހިފުމަށް ދާންދެން ސުންނަތް ރޯދަ ޤަބޫލު ނުވެވޭ ހުއްޓެވެ.\" ރިވާ ކުރެއްވީ އިމާމް އަޙްމަދެވެ. އަދި މިޙަދީޘް އާ މެދުގައި ޟަޢީފް ކަމެއް އެކުލެވެއެވެ.\nއަދި ރާޖިޙު ގޮތަކީ ކުރިން އިސްވެ މިދެންނެވި ބޭފުޅުންގެ ޤަޥްލެވެ. އެއީ ﷲ ތަޢާލާގެ މި ބަސްފުޅުންނެވެ: \"އަދި ބަލިވެ އުޅޭ މީހާ ނުވަތަ ދަތުރެއްގެ މަތީގައިވާ މީހާ، (އެ ރޯދަ އެ މައްސަރުގައި ނުހިފިއްޖެ ނަމަ) އެހެން ދުވަސް ތަކަކުން އެ ޢަދަދު ހަމަ ކުރާށެވެ.\" [އަލް ބަޤަރާ: 185] އަދި ﷲ ތަޢާލާ މި އާޔަތުގައި ޤަޟާކުރުމާއި މެދު ރަމަޟާން މަހާއި ވިދިގެން ހިފުމަށް އަދި ތަތާބުޢުކޮށް އެޔަށް ފަހު ހިފުމަކަށް ވަކިކޮށް ނާންގަވަތެވެ. އަދި އަލްބުޚާރީ އަދި މުސްލިމްގެ އަރިހުން ޢާއިޝަތު ރަޟިޔަ ﷲ ޢަންހާ އެކަމަނާ ވިދާޅުވަތެވެ: \"ތިމަން ކަމަނާ އަށް ރަމަޟާން މަހުގައި ނުހިފުނު ރޯދަތަކެއް ވިއެވެ. އަދި އެ ރޯދަތައް ޝަޢްބާން މަސް އަތުވެއްޖައުމަށް ދާންދެން ތިމަން ކަމަކަނާއަށް އެ ހިފުމަށް ކުޅަދާނަކަން ނުލިބި ދިޔައެވެ.\"\nއެހެނަސް ޝައްވާލް މަހުގެ ހަރޯދަޔާއި މެދުގައި މިދިމާވާ އަރާރުމާއި ގުޅިގެން ބައެއް ޢިލްމުވެރިން މި މައްސަލަ އެމަހުގައި އިސްތިޘްނާކޮށް ނެރެތެވެ. އެއީ އެކަލޭގެފާނު ﷺ ގެ ޙަދީޘް ބަސްފުޅުގައި މިހެން ވާތީއެވެ: \"މީހަކު ރަމަޟާން މަހު ރޯދަ ހިފައި ދެން ޝައްވާލް މަހު ހަރޯދަ ހިފައިފިނަމަ އޭނާ މުޅި އަހަރުގައި ރޯދަ ހިފިފަދައެވެ.\" ފަހެ އެހެންކަމުން މިކަމުގައި މިވަނީ ރަމަޟާން މަހު ފުރިހަމައަށް އެއްކޮށް ރޯދަ ހިފައި ޝައްވާލު މަހުގައި ހަ ރޯދަ ހިފައިފި ނަމަ ލިބޭނެ އަޖުރު ޛިކުރު ކުރައްވާފައިއެވެ. ފަހެ ވީމާ މީހަކު މި އަޖުރު ހޯދައި ލިބިގަތުމަށް އެދޭ ނަމަ، އޭނާ އަށް ލާޒިމް ވާނީ އޭނާއަށް ގެއްލުނު ރަމަޟާން މަހުގެ ރޯދަތައް އެންމެ ފުރަތަމައަށް ހިފައި ފުރިހަމަ ކުރުމަށްފަހު ދެން ޝައްވާލު މަހުގެ ހަރޯދަ ހިފުމަށެވެ. އަދި މިޙަދީޘް ނެރުއްވީ އިމާމް މުސްލިމް އެބޭފުޅާގެ ޞަޙީޙްގައެވެ.\nއަދި އެންމެ މޮޅަށް ދެނެވޮޑިގަންނަވަނީ ﷲ އެވެ. [فقه العبادات، الصيام، أحكام القضاء والكفارة، أحكام قضاء الصوم، جواز صوم التطوع لمن عليه قضاء، رقم الفتوى: 3357، تاريخ النشر: الخميس 16 شوال 1421 هـ - 11-1-2001 م] ތަރުޖަމާގެ އަޞްލުގެ ލިންކު: https://www.islamweb.net/ar/fatwa/3357/جواز-صوم-التطوع-لمن-عليه-قضاء#\nޤަޟާ ރޯދަތައް ހިފުމުގެ ކުރިން ޝައްވާލު މަހުގެ ހަރޯދަ ހިފުމުގެ ޙުކުމް.\nސުވާލު: އަހުރަވެތި ޝައިޚްއޭވެ! (ޖ. ސ. ކ) ކިޔޭ ފަރާތަކުން ފޮނުވާފައިވާ ސުވާލެކެވެ. މި ސުވާލުގައި ވެއެވެ. ރަމަޟާން މަހުގައި ގެއްލިފައިވާ ރޯދަތައް ޤަޟާ ނުކޮށް ޝައްވާލު މަހުގެ ހަރޯދަ ހިފުން ޝަރުޢުވާނެ ހެއްޔެވެ؟ ހުއްދަ ވާނެ ހެއްޔެވެ؟ އެހެނީ ތިމަން އަޑު އެހި ގޮތުގައި، ބައެއް މީހުން މިކަން ހުއްދަ ކޮށް ފަތުވާ ދެއްވަނީ، މި ދަލީލުގެ މައްޗަށެވެ. ބުނެތެވެ: ހަމަކަށަވަރުން ޢާއިޝަތު ރަޟިޔަ ﷲ ޢަންހާ އެކަމަނާ ރަމަޟާން މަހުގައި ގެއްލުނު ރޯދަތައް ނުހިއްޕަވާ ހުންނަވަނި ކޮށް ޝަޢުބާން މަސް އަތުވެއްޖެއް ހިނދު އެ ރޯދަތައް ޝަޢުބާން މަހުގައި ޤަޟާކުރައްވަތެވެ. އެހެންކަމުން ޡާހިރުގައި ބެލެވެނީ ނުވަތަ އިސްތިދުލާލު ކުރެވެނީ އެކަމަނާ ޝައްވާލް މަހުގެ ހަ ރޯދަ ހިއްޕަވާނެ ކަމުގައި އެެވެ. އެއީ އެނގޭނެ ފަދައިން އެކަމަނާއަކީ ހެޔޮ ކަންތައްތަކަށް ސަމާލުވެ ފަރުވާތެރި ވާނޭ ފަރާތްތެއް ކަމަށް ވުމުންނެވެ.\nޖަވާބު: ރަޙްމާންވަންތަ ރަޙީމްވަންތަ ﷲ ގެ ނަންފުޅުން ފަށައިގަންނަމެވެ. ޙަމްދު ލިބިވޮޑިގެންވަނީ ﷲ އަށެވެ. އަދި ރަސޫލު ﷲ ﷺ ގެ މައްޗަށާއި އެކަލޭގެފާނުގެ އާލުންނާއި އަޞްޙާބުންނާއި އެކަލޭގެފާނު ދެއްކެވި ހިދާޔަތުގެ މަގުން ހިދާޔަތު ލިބިގަތް މީހުންގެ މައްޗަށް ޞަލަވާތާއި ސަލާމް ހުއްޓެވެ.\nއެއަށް ފަހުގައި ދަންނައެވެ: ފަހެ މި މައްސަލާގައި ނާފިލާ ނުވަތަ ސުންނަތް ރޯދަތައް ފަރުޟު ރޯދަތަކުގެ ކުރިން ހިފުން ޖާއިޒު ނުވާނޭ ދެކަމެއް ދެ ޙުއްޖަތެއް އެބައޮތެވެ:\nއެއް ކަމަކީ: ހަމަކަށަވަރުން ރަސޫލު ﷲ ﷺ ޙަދީޘް ކުރެއްވިއެވެ: \"މީހަކު ރަމަޟާން މަހު ރޯދަ ހިފައި އެއާއި ވިދިގެން ދެން ޝައްވާލް މަހުގެ ހަރޯދަ ތަބަޢަވެ ހިފައި ފުރިހަމަ ކޮށްފި ނަމަ އޭނާ މުޅި އަހަރުގައި ރޯދަ ހިފިފަދައެވެ.\" އެހެންކަމުން ރަމަޟާން މަހުގައި ގެއްލި އޭނާ ޤަޟާ ކުރަން ޖެހޭ ރޯދަތަކެއް ވަނިކޮށް ޝައްވާލު މަހުގެ ހަރޯދަ ހިފިޔަސް ޙަދީޘްގައި ވާފަދައިން އަދި އޭނާއަކަށް ޢަމަލެއް ނުކުރެވެއެވެ. އެހެނީ އަދި އޭނާއަށް ރަމަޟާން މަހުގެ ރޯދަތަކެއް ނުހިފި ބާކީ އެބަ ހުއްޓެވެ. އެހެންކަމުން ތަބަޢަވުމަށް ވާނަމަ، ރަމަޟާން މަހުގެ އެ ރޯދަތައް ހިފައި ފުރިހަމަ ކުރަން އެބަ ޖެހެއެވެ. ފަހެ އެހެންކަމުން މީހަކު އޭނާ ދަތުރުވެރިއެއްގެ ޙާލުގައި ވުމުން ނުވަތަ ބަލިމީހެއްގެ ޙާލުގައި ވުމުން ރަމަޟާން މަހުގެ ރޯދަތައް ނުހިފިއްޖެ ނަމަ، ﷲ އޭނާއަށް ޢަފޫ ކުރައްވާށި، ދެން އޭނާ ފުރަތަމައަށް ފަށަންވީ ރަމަޟާން މަހުގެ ރޯދަތައް ޤަޟާ ކުރުމަށެވެ. އެއަށްފަހު ކަން ކުރެވެން އޮވެއްޖެނަމަ، އޭނާ ޝައްވާލު ހަރޯދަ ހިފާނީއެވެ. ޙައިޟުވެރި ނުވަތަ ނިފާސްވެރިވެގެން ރޯދަ ނުހިފުނު އަންހެން މީހާވެސް ކަންތައް ކުޅައުން އޮތީ ހަމަ މިގޮތަށެވެ. އޭނާ ވެސް ރަމަޟާން މަހުގައި ގެއްލިފައިވާ ރޯދަތައް ޤަޟާ ކުރުމަށްފަހު ކުޅަދާނަވެއްޖެއްޔާ ޝައްވާލް މަހުގެ ހަރޯދަ ހިފާނީއެވެ. މިއާ ޚިލާފަށް، ރަމަޟާން މަހުގެ ރޯދަތައް ގެއްލި، އެ ޤަޟާ ނުކޮށް ފުރަތަމައަށް ވެސް ޝައްވާލު ހަރޯދަ ހިފަން ފެށުން އެއީ ފަހެ ރަނގަޅު ގޮތެއް ނޫނެވެ. އަދި އެހެން ކަންތައް ކުޅައުން އެކަށޭނެ ގޮތެއްވެސް ނުމެ ނޫނެވެ.\nދެވަނަ ވަޖުހަކީ: ހަމަކަށަވަރުން ދީނުގެ އަޞްލުގެ ކަމެއް ޤަޟާކުރުން މާ ޙައްޤުވެރިކަން ބޮޑު ވެގެން ވެއެވެ. އަދި ހަމަކަށަވަރުން ސުންނަތް ކަމެއް ފެށުމަށް އެޔަށް އަވަސް ވެގަތުމަށް ވުރެ ބޮޑަށް ފަރުޟުކަން އަޥްލާވެ އިސްކުރެވިގެން ވެއެވެ. ﷲ ޢައްޒަ ވަޖައްލަ ވާޖިބު ކުރެއްވީ ރަމަޟާން މަހުގައި ރޯދަ ހިފުމަށެވެ. އެއީ ފިރިހެނާވެސް އަންހެނާގެވެސް މައްޗަށް ވާޖިބު ކަމެއްގެ ގޮތުގައި އެވެ. އެހެންކަމުން ސުންނަތް ނާފިލާ ކަމެއް، ފަރުޟު ކަމަކަށް ވުރެ ކުރިން ފެށުން އެއީ ލާއިޤު އެކަށޭނެ ކަމެއް ނޫނެވެ. އެހެންކަމުން މި ކަންކަމަށް ބަލައި ރަމަޟާން މަހުގައި ގެއްލިފައިވާ ރޯދައެއް ޤަޟާނުކޮށް ވަނިކޮށް ޝައްވާލް މަހުގެ ހަރޯދަ ހިފަން ފެށުމަށް ފަތުވާ ދެވިދާނޭ އެއްވެސް ވަޖުހެއް ގޮތެއް ނެތެވެ. އޭނާ ފަށަން ޖެހޭނީ ގެއްލުނު ފަރުޟު ރޯދަ ޤަޟާ ކުރުމަށެވެ. ދެން އެއަށްފަހު ޝައްވާލު މަހުގައި ދުވަސް ތަކެއް އޮވެފައި އޭނާއަށް ކުޅަދާނަ ވެއްޖެ ނަމަ، އޭނާ ހަރޯދަ ހިފައި ފުރިހަމަ ކުރާނީއެވެ. ނޫން ނަމަ ﷲ ޙަމްދުކޮށް ދޫކޮށްލުމެވެ. އެހެނީ އެއީ ނާފިލާ ސުންނަތެކެވެ. އެހެނީ ރަމަޟާންމަހުގައި ގެއްލުނު ރޯދަ ޤަޟާކުރުން އެއީ ވާޖިބެކެވެ. އެއީ ފަރުޟުވެގެންވާ ރޯދައެވެ. ފަހެ އެހެންކަމުން އޭނާ ފަށަން ވާޖިބު ވަނީ ނާފިލާ ސުންނަތުގެ ކުރީން ފަރުޟު ރޯދައިންނެވެ. އޭގެ ސަބަބު ބަޔާން ކުރެވުނު ފަދައިން އެއީ: އެއްކަމަކީ: ރަސޫލު ﷲ ﷺ ޙަދީޘް ކުރެއްވާފައި ވަނީ މިފަދައިންނެވެ: \"ދެން އޭނާ ތަބަޢަވެ ޝައްވާލު މަހުގެ ހަރޯދަ ހިފައި ފުރިހަމަކުރުމެވެ.\" ވުމާއެކު ރަމަޟާން މަހުގެ ރޯދަތަކެއް އަދި ޤަޟާނުކޮށް ހުރި މީހަކު ޝައްވާލު ހަރޯދަ ހިފައި ތަބަޢަވެ ވިދިގެން ފުރިހަމަ ނުކުރެވޭނެއެވެ. އަދި އޭނާ ބާކީ ރޯދަތަކެއް އެބަ ހުއްޓެވެ. އޭނާ ދެން ޝައްވާލު ހަރޯދަ ހިފުމުން އެކަން ވެގެން ދާނީ އޭނާ ރަމަޟާން ރޯދަތައް ދެމެދުގައި ހިފި ސުންނަތް ރޯދަތަކެއް ކަމުގައި އެވެ. އޭރަށް ރަމަޟާން މަހުގެ ރޯދަ އާއި ވިދިގެން ތަބަޢަވެ ޝައްވާލް ހަރޯދަތައް ހިފި ކަމުގައި ނުވެތެވެ.\nދެވަނަ ކަމީ: ނާފިލާ ސުންނަތައް ވުރެން ފަރުޟު ރޯދަ ހިފައި އެއިން ފެށުން ޙައްޤުކަން ބޮޑުވެފައި މާ ބޮޑަށް އަޥްލާވެގެން ވެއެވެ. އަދި މި ކަމަށްޓަކައި ޞައްޙަ ޙަދީޘް ބަސްފުޅުގައި އައިސްފައިވެއެވެ: \"ﷲ ގެ ދީނުގެ (އަޞްލެއް ރުކުނެއް) ޤަޟާކުރުން މާ ޙައްޤު ކަން ބޮޑު ވެގެން ވެއެވެ. އެ ޙައްޤު ﷲ އަށް ޤަޟާ ކުރާށެވެ. ފަހެ ވަފާތެރި ވުމުގައި ﷲ މާ ޙައްޤުކަން ބޮޑު ވެގެން ވެއެވެ.\" ހުސްޠާހިރުވަންތަ ފަރާތް މަތިވެރި ވެގެން ވެއެވެ. އާދޭހެވެ.\nދެން ޢާއިޝަތުގެފާނުގެ ޤަޥްލާއި މެދު ދަންނައެވެ. ފަހެ ޢާއިޝަތު ރަޟިޔަ ﷲ ޢަންހާ އެކަމަނާ ރަމަޟާން މަހުގައި ގެއްލުނު ރޯދަތައް ޤަޟާނުކުރެވި ޝަޢުބާން މަހާއި ހަމައަށް ދިގުލައި ދިޔައެވެ. އެކަމަނާ ވިދާޅުވިއެވެ: އެއީ ރަސޫލު ﷲ ﷺ ގެ ޚިދުމަތުގައި ކަންކަމުގައި މަޝްޣޫލުވެ ރަސޫލު ﷲ ﷺ އަށްޓަކައި އެކަލޭގެފާނުގެ ޙައްޤުގައި ލަސްވެގެން ދިޔަ ލަސްވުމެކެވެ. ފަހެ ސުންނަތް ކަން އެކަލޭގެފާނަށް ޓަކައި މަޝްޣޫލުވުމުން ލަސްވުން އަޥްލާގެ މައްޗަށް އަޥްލާވެގެން ވެއެވެ.\nފަހެ އެހެންކަމުން ޙާޞިލުވާ ނުވަތަ އެނގިގެން ދާ ކަމަކީ: ޢާއިޝަތުގެފާނު ޢަމަލު ކުޅަ ގޮތަކުން ރަމަޟާން މަހުގެ ރޯދަ ޤަޟާކުރުމުގެ ކުރިން ޝައްވާލު ހަރޯދަ ހިފިދާނެ ކަމުގެ މައްޗަށް ޙުއްޖަތެއް ނުގެނެވެއެވެ. އެހެނީ އެކަމަނާ ރަމަޟާން މަހުގެ ރޯދަތައް ޤަޟާ ކުރުމުން ލަސްވެގެން ދިޔައީ ރަސޫލު ﷲ ﷺ އަށްޓަކައި އެކަމަނާ މަޝްޣޫލު ވުމަކުންނެވެ. އެހެން ވެއްޖެނަމަ ޝައްވާލު ހަ ރޯދަވެސް އެސަބަބައްޓަކައި ލަސްކުރުން އަޥްލާގެ މައްޗަށް އަޥްލާވެގެންވެއެވެ.\nދެން އެކަމަނާ ޝައްވާލް މަހުގެ ހަ ރޯދަ އިސްކުރައްވާ ހިއްޕެވި ނަމަވެސް އެގޮތަށް ކަންތައް ކުޅަޔަސް، އެކަމަނާގެ އެފަދަ ޢަމަލަކީ ނައްޞުން އެއާ ޚިލާފަށް ޡާހިރުކޮށް އައިސްފައިވާ ކަމެއްގެ މައްޗަށްވާ ޙުއްޖަތެއް ކަމުގައި ނުވެއެވެ. އާދޭހެވެ. [فتاوى نور على الدرب لابن باز، حكم صيام الست من شوال قبل القضاء]\nhttps://binbaz.org.sa/fatwas/4490/حكم-صيام-الست-من-شوال-قبل-القضاء",""],["މ.މ.އ.","","","ޤަޛްފުކުރުމުގެ ޙައްދުގެ ޙައްޤު\nމާތް ﷲ އިންސާނުންގެ މައްޗަށް ކަނޑައަޅުއްވާފައިވާ ޙައްދު ތަކަކީ، އެއީ އެކަލާނގެ ޙައްޤު ތަކެކެވެ.\nސުވާލު: ޙައްދު ތަކުން ކުރެ، އެ ޙައްދުތަކުގެ ޙައްޤު ރުޖޫޢަވަނީ ﷲ ގެ ޙައްޤަށް ތޯ ނުވަތަ އަޅުތަކުންގެ ޙައްޤަށް ތޯ ފަރަޤު ކުރާނީ ކިހިނަކުން ހެއްޔެވެ؟ އަދި އެދެ ކަންތައް ވަކިކޮށް ދެނެގަނެ ވޭނީ ކިހިނަކުން ހެއްޔެވެ؟ އަދި އެކަމުގެ ޟަވާބިޡުތަކަކީ (އެކަމުގެ ޤަވާޢިދު ތަކަކީ) ކޮބައި ހެއްޔެވެ؟\nޚުލާޞާ ޖަވާބަކީ: ހުރިހާ ޙައްދު ތަކަކީވެސް އެއީ ﷲ ތަޢާލާގެ ޙައްޤު ތަކެވެ. އަދި އެކަމާއި ޢިލްމުވެރީންނެެއް އިޚްތިލާފުވެފައެއް ވެސް ނުވެއެވެ. އެހެނަސް އެއީ ޤަޛުފުގެ ޙައްދާއި މެދު ފިޔަވައެވެ.\nޖަވަާބުގެ ނައްޞު (އިތުރަށް ތަފްޞީލީކޮށް):\nﷲ އަށް ޙަމްދު ހުއްޓެވެ.\nފުރަތަމައަށް:\nޝަރުޢީ ޙައްޤުތައް ޢާންމު ޞިފައެއްގައި ބެހެނީ 3 ބަޔަކަށެވެ:\nފުރަތަމަ ޤިސްމު (ބައި): ﷲ ތަޢާލާއަށް މުޅީން ޚާއްޞަ ނުވަތަ ޚާލިޞް ވެގެންވާ ޙައްޤު ތަކެވެ. އޭގެ މިޘާލީ، ހުސްޠާހިރުވަންތަ ފަރާތް އެކަލާނގެ އަށް އީމާން ވުމާއި، އަދި އެކަލާނގެއަށް ޚާލިޞް ކުރެވޭ އަޅުކަންތައް ޤާއިމު ކުރުމާއި، ނަމާދާއި، ރޯދައާއި، ޙައްޖާއި އަދި ޢުމްރާ ފަދަ އަޅުކަންތައް ކުރުމެވެ. ދެވަނަ ޤިސްމު: އަޅުތަކުންނަށް ޚާއްޞަ ނުވަތަ ޚާލިޞް ވެގެންވާ ޙައްޤު ތަކެވެ. އެއީ މިޘާލަކަށް ދަރަނި އަދާ ކުރުމާއި، ގަނެ ވިއްކާ ހިނދު އަގު އަރާ ވަރަށް ފައިސާ ދެއްކުން ފަދަ ކަންކަމެވެ.\nތިންވަނަ ޤިސްމު: ޢިލްމުގެ އަހުލުވެރިން އެކަން ކަމާއި މެދު އިޚްތިލާފުވެލައްވާފައިވާ، އެކަމަކީ ބޮޑަށް ﷲ ތަޢާލާގެ ޙައްޤު ތެރެއިންވާ ކަމެއްތޯ ނުވަތަ ބޮޑަށް އެކަން ވަނީ އަޅުތަކުންގެ ޙައްޤަށް ޣާލިބުވެގެންތޯ، މިފަދައިން އެބޭފުޅުންގެ މެދުގައި އިޚްތިލާފު އޮތް ކަންތައް ތަކެވެ. އެއީ މިޘާލަކަށް ޤަޛުފުގެ ޙައްދެވެ. ފަހެ އެއްކޮޅަކުން ބަލާއިރު އެކަން އެއީ، ފާޅުގައި މީސްތަކުން ތެރޭ އިހާނެތިކަމަކަށް ނުވަތަ މީސްތަކުންގެ އަބުރަށް އަރައިގަނެވޭ ކަމެކެވެ. (އިސްލާމް ދީނުގައި މީސްތަކުންގެ އަބުރައި ޤަދަރު ރައްކާތެރި ކުރުން ކަނޑައަޅުއްވާފައިވުމާއި އެކު)، ވުމާއެކު އެކަން އެވަނީ ފަހެ ﷲ ތަޢާލާގެ ޙައްޤަކަށެވެ. އަދި އަނެއްކޮޅުން ބަލާއިރު، ޒިނޭގެ ތުހުމަތު އެޅުވޭ ފަރާތް ނުވަތަ ޤަޛުފު ރައްދު މިކުރާ ފަރާތަށް، އޭނާގެ އަބުރާއި ޤަދަރާއި ޢިއްޒަތާއި ޖާހާއި ޝަރަފާށް ނުޙައްޤުން ތުހުމަތު ކުރެވުމުން އަދި އެކަމުގެ ސަބަބުން އޭނާގެ އަބުރު ކަތިލެވި ނުޙައްޤުން އޭނާ ލަދުގަންނަވާލުމަކާއި ކުރިމަތި ވެދެއެވެ. ފަހެ އެހެންކަމުން އެކަމުގައި އެވަނީ އޭނާގެ (ވެސް) ޙައްޤަކަށެވެ.\nހަމަ މިއާއެކުހެން، ފާހަގަކޮށްލަން ޖެހޭ ކަމަކީ، އަޅާއަށްވާ ކޮންމެ ޙައްޤެއްގައި ﷲ ތަޢާލާގެ ޙައްޤު ގުޅިލާމެހި، އެކުލެވިގެން ވެއެވެ. ފަހެ މިޘާލަކަށް، ދަރަނި އަދާކުރުން އެއީ، އަޅާގެ ޙައްޤަކަށް ވާފަދައިން، ފަހެ އެކަން ވެގެން ދަނީ އެހެން ވަޖުހަކުން ހަމަ ﷲ ތަޢާލާގެ ވެސް ޙައްޤެކެވެ. އެހެނީ ހަމަކަށަވަރުން ހުސްޠާހިރުވަންތަ އެކަލާނގެ ވަނީ އަމާނާތްތައް އޭގެ އަހުލުވެރީންނަށް ރައްދުކޮށް އަދާކުރުމަށް އަމުރު ކުރައްވާފައި އެވެ. އެކަލާނގެ ވަޙީކުރެއްވިއެވެ: \"ހަމަކަށަވަރުން، އަމާނާތްތައް، އޭގެ އަހުލުވެރިންނަށް އަދާކުރުމަށް، اللَّه ތިޔަބައިމީހުންނަށް އަމުރު ކުރައްވަތެވެ.\" [އައް-ނިސާއ: 58].\nއަލް-ޤަރާފީ އޭނާގެ އަލް-ފުރޫޤު ފޮތުގެ (140/1) ގައި ގެންނަވައެވެ: \"ފަހެ ﷲ ގެ ޙައްޤަކީ އެކަލާނގެ އަމުރު ފުޅުތަކާއި އަދި އެކަލާނގެ ނަހީ (ކުރެއްވި) ކަންތައްތަކެވެ. އަދި އަޅާގެ ޙައްޤަކީ އޭނާގެ މަޞްލަޙަތު ތަކެވެ. އަދި ތަކުލީފުތައް ވަނީ 3 ބަޔަކަށެވެ: އެއީ ﷲ އަށް އެކަނި އެކަލާނގެއަށްވާ ޙައްޤު ތަކެވެ. އެއީ އީމާން ކަމާއި އަދި ކުފުރުން ދުރުވެ ޙަރާމް ވެގަތުން ފަދަ ކަންކަމެވެ. ދެން އަޅުތަކުންނަށް އެކަނި އެ އަޅުތަކުންނަށްވާ ޙައްޤު ތަކެވެ. އެއީ ދަރަންޏާއި އަދި ދައްކަން ޖެހޭ ފައިސާ ފަދަ ކަންކަމެވެ.\nދެން އެބަޔެއްގައި އިޚްތިލާފުވެފައިވާ، އެކަން ކަމުގައި ބޮޑީ ނުވަތަ އަޣުލަބިއްޔަތުކަން ދަނީ ބޮޑަށް ﷲގެ ޙައްޤަށް ތޯ ނުވަތަ އަޅުތަކުންގެ ޙައްޤަށް ތޯ، އެކަމާއި މެދު އިޚްތިލާފުވެފައިވާ ކަންކަމެވެ. އެއީ ޤަޛުފުގެ ޙައްދު ފަދަ ކަންކަމެވެ. އަދި އަޅާއަށް ޚާއްޞަ ނުވަތަ ޚާލިޞް ވެގެންވާ ޙައްޤުތަކޭ މި ބުނެވެނީ، އޭގެ ކަމެއް ވެއްޓިއްޖެ ނަމަ ނުވަތަ ގެއްލިއްޖެ ނަމަ، (ނުވަތަ އަޅާގެ ޙައްޤެއް ނިގުޅައިލެވިއްޖެ ނަމަ ނުވަތަ އަރައިގަނެއްޖެ ނަމަ، އެކަމެއް ވެގެން ދަނީ އެ އަޅާއަށް އަދާކުރަންޖެހޭ ޙައްޤެއްގެ ގޮތުގައި އެވެ.) ނުވަތަ އެއީ އެ އަޅާއަށް ގެއްލިގެންދާ ޙައްޤެއްގެ ގޮތުގައި އެވެ. އަދި އަޅާގެ ޙައްޤަކަށް އަރިގަނެވޭ ހިސާބުން އޮޓޯއިން ނުވަތަ ވިދިގެން ﷲ ގެ ޙައްޤަށް ވެސް އެބަ އަރައިގެނެވެއެވެ. އެހެނީ އެކަމެއްގައި ﷲ ތަޢާލާގެ ޙައްޤު ނުވެ ނުމެދާ ހަމަ އެއްވެސް ޙައްޤެއް އަޅެއްގެ ޙައްޤެއްގެ ތެރޭގައި ނުވެއެވެ.\n(ޔަޢުނީ، އަޅާގެ ޙައްޤު ވާ ކޮންމެ ޙައްޤެއްގައި، ﷲ ތަޢާލާގެ ޙައްޤު ހަމަ އެކަމުގައި ވެއެވެ.) އެއީ އަޞްލުގައި އަޅުތަކުންގެ ޙައްޤުތަކަކީ އޭގެ ޙައްޤު ވެރިޔާއަށް އެކަން އަދާކުރުމަށް ނުވަތަ ޙައްޤުވެރީންގެ ވާޖިބުތަކަށް ރައްކާތެރިވުމަށް އެކަންކަން ކުރުމަށް އަމުރު ކުރެއްވި ފަރާތަކީ ޚުދު މާތް ﷲ އެވެ. ވުމާއެކު، އަޅުތަކުންގެ ޙައްޤުތައް ނުލައި ވަކީން ސީދާ ހަމައެކަނި ﷲ ތަޢާލާގެ ނުވަތަ އެކަލާނގެއަށް ލިބިވޮޑިގެންވާ ޙައްޤުތައް ވެއެވެ. އެހެނަސް އަޅުތަކުންގެ ޙައްޤުތައް، އެ ޙައްޤުތަކުގައި ﷲ ތަޢާލާގެ ޙައްޤު އެކު ނުލެވޭ ނުވަތަ ގުޅިލާމެހިފައި ނުވާ އެއްވެސް އަޅުތަކުންގެ ޙައްޤެއް ނުވެތެވެ. (ޔަޢުނީ، ﷲ ގެ ޙައްޤުތައް ވަކިން ހަމައެކަނި އެކަލާނގެއަށް ޚާއްޞަ ވެފައި ވިޔަސް، އަޅުތަކުންގެ ޙައްޤުތަކުގައި އެކަލާނގެ ޙައްޤުއާ ގުޅިލާމެހިފައިވާކަމެވެ. އެހެނީ އަޅުތަކުންގެ ޙައްޤުތައް އަންގައި ދެއްވައި އެކަންކަމަށް އަމުރު ކުރެއްވި ރަޙްމާންވަންތަ ފަރާތަކީ ޚުދު މާތް ﷲ އެވެ.)\" އަލް-ޤަރާފީގެ ބަސްކޮޅު ނިމުނީއެވެ.\nއަދި ﷲ ތަޢާލާގެ ޙައްޤުތަކާއި އަދި އަޅުތަކުންގެ ޙައްޤުތަކުގައި ހުރި ފަރަޤު އަލް-ޤަރާފީ މިވަނީ ބަޔާން ކޮށްފައެވެ. އަދި އެކަމުގައިވާ ޟާބިޠު ނުވަތަ ޤަވާޢިދު ވެސް އޭނާ ވަނީ ސާފުކޮށް ބަޔާން ކޮށްފައެވެ. އެއީ އޭނާގެ 'އަލް-ފުރޫޤު' ފޮތުގެ (141/1) މިބަސްފުޅުގައިވާ ފަދައިންނެވެ: \"އަދި މިއިން ކޮންމެ ކަމެއް ނުވަތަ ޙައްޤެއް ދެނެގަނެވެނީ އެކަން ވެއްޓިގެން ނުވަތަ ގެއްލިގެންދާ ގޮތުގެ ޞައްޙަ ކަމުންނެވެ. (އަރައިގަނެވޭ ނުވަތަ ނިގުޅައި ގަނެވޭ ޙައްޤުގެ އަޞްލައް ބަލައެވެ.): ފަހެ އަޅާގެ ކިބައިން ނިގުޅައި ގަނެވޭ ނުވަތަ ގެއްލިގެންދާ ކޮންމެ ޙައްޤެއް މާނަ ކުރެވެނީ އެއީ އަޅެއްގެ ޙައްޤެއްގެ ގޮތުގައި އެވެ. އަދި އޭނާގެ ކިބައިން ނުވަތަ އަޅާގެ ފުށުން ވެއްޓި ނުވަތަ ގެއްލިގެން ނުދާ ކޮންމެ ޙައްޤަކީ، ފަހެ އެ މާނަ ކުރަނީ އެއީ ހަމަކަށަވަރުން ﷲ ތަޢާލާގެ ޙައްޤެއްގެ ގޮތުގައި އެވެ. އަދި ﷲ ތަޢާލާގެ ބައެއް ޙައްޤުތައް ވެއެވެ. އެއީ އެ ޙައްޤު ތަކަކީ އަޅުތަކުން އެއަށް އަރައިގަނެ ނުވަތަ ނިގުޅައި ގަނެގެން ނުވާނޭ ޙައްޤު ތަކެކެވެ. އެއީ އެކަލާނގެ ޙައްޤާއި އެކީގައި އެކަމުގައި އަޅުތަކުންގެ ޙައްޤު ވެސް ގުޅިފައިވާތީއެވެ. އެއީ މިޘާލަކަށް، އެކަލާނގެ ތަޢާލާ ޙަރާމް ކޮށްފައިވާ ރިބާ ނުވަތަ ރިބާގެ މުޢާމަލާތުތައް ކުރުން، އަދި މީސްތަކުންނަށް ބޭވަފާތެރިވުން ނުވަތަ ކެހިދިނުން އަދި ޖަހާލާތު ނުވަތަ އޮޅުވާލުމާއި މަކަރުހެދުން ފަދަ ކަންކަމެވެ. ފަހެ ހަމަކަށަވަރުން ﷲ ތަޢާލާ އެކަންކަން އެ ޙަރާމް ކުރެއްވާއި އެކަންކަން ނަހީ ކުރައްވާ ނުކުރުމަށް އަމުރު ކުރެއްވީ އެއީ އެކަމުގައި އަޅުތަކުންގެ މުދަލުގެ ޙައްޤަށް އަރައިގެނެވި އެ އަޅުތަކުންގެ މުދަލުގެ ޙައްޤު ގެއްލިގެން ދާތީ އެކަމަށް ރިޢާޔަތް ކޮށް އެ އަޅުތަކުންގެ މުދަލުގެ ޙައްޤުތައް ރައްކާތެރި ކުރުމަށްޓަކައިއެވެ. އަދި އެ އަޅުތަކުންގެ މުދާތައް، ބޭވަފާތެރިވުމުންނާއި، ކެހިދިނުމުންނާއި އަދި އޮޅުވާލުމާއި، މަކަރުހެދުމުން ލިބޭނޭ ގެއްލުމުން ސަލާމަތްކޮށް ރައްކާތެރި ކުރުމަށްޓަކައި އެވެ. ފަހެ އެހާރުން އެފަދަ ނުޙައްޤުން ކުރެވޭ މުޢާމަލާތެއްގެ ސަބަބުން، ޙައްޤު ގެއްލިގެންދާ ފަރާތަށް ޙާޞިލުވާ އެކައްޗެއްވެސް ނެތެވެ. ނުވަތަ އެފަރާތަށް ޙާޞިލު ވަނީ ކޮންމެވެސް މަދު އޮށްޓަރެކެވެ. އަދި ކުޑަ ނިކަމެތި އެތިކޮޅެކެވެ. ފަހެ އޭނާގެ މުދަލަށް އެ ލިބިގެން ދަނީ ގެއްލުމެވެ. ފަހެ ވުމާއިއެކު ރައްބު ތަޢާލާ އެކަލާނގެ ރަޙްމަތްފުޅުން އަޅުތަކުންގެ މުދަލަށް ލިބިގެން ދާނޭ ގެއްލުމުން ސަލާމަތްވެގަތުމަށްޓަކައި އެކަން ކަން މަނާކޮށް އެމަގު ބަންދު ކުރުމަށް ނުވަތަ ހުއްޓާ ލުމަށް އަމުރު ކުރެއްވިއެވެ. އެއީ އަޅުތަކުންނަށް ދުނިޔެއާއި އަދި އާޚިރަތުގައި ސަލާމަތްތެރިކަން ދެއްވުމަށް އެހީތެރިވެ ވޮޑިގަތުމުގެ ގޮތުންނެވެ. އަދި އަޅަކު އޭނާގެ ފުށުން އެއިން އެފަދަ ޙައްޤެއް ވެއްޓުމަށް ނުވަތަ ގެއްލުމަށް ނުވަތަ ނިގުޅައިގަތަސް ނުވަތަ އަރައިގަތަސް އެކަމަށް އެއަޅާ ރުހިފައި، ރުހުނު ކަމުގައި ވިޔަސް، އެކަލާނގެ އެކަމަކަށް ރުހިވެ ވޮޑިގެން ނުވެތެވެ.\nހަމައެފަދައިން އަޅަކު އޭނާގެ އަމިއްލަ މުދާ ބޭކާރު ގޮތުގައި ކަނޑަށް އަޅާލުން ނުވަތަ އެފަދައިން ބޭކާރު ގޮތުގައި ތަޅާ ބުރުވާލުމަކީ ވެސް އެކަލާނގެ މަނާ ކުރައްވާ އެކަން ބަންދު ކުރުމަށް ނުވަތަ ހުއްޓާ ލުމަށް އަމުރު ކުރައްވާފައިވާ ކަމެކެވެ. އަދި ހަމައެގޮތަށް މަޞްލަޙަތެއް ނެތް ކަންކަމުގައި ވެސް ބޭކާރުކޮށް އިސްރާފު ކުރުމަކީ މަނާ ވެވި ގެންވާ ކަމެކެވެ. އެއީ އެކަމަށް އަޅާ ރުހުނު ކަމުގައި ވިޔަސް ވެސް، އަދި އަޅާ ރުހުނަސް އެއީ އެކަލާނގެ ރުހިވޮޑިގެންނަވާ ކަމެއްގެ ގޮތުގައި ނުވެއެވެ.\nހަމައެފަދައިން، އަޅާގެ ޢަޤުލު ނުވަތަ އޭނާގެ ބުއްދި ސަލާމަތްކޮށް ރައްކާތެރި ކުރުމުގެ މަޞްލަޙަތައްޓަކައި، އެކަލާނގެ މަސްތުވާތަކެތި ޙަރާމް ކުރެއްވިއެވެ. އަދި އޭނާގެ އެބަހީ އަަޅާގެ މުދާ ރައްކާތެރި ކުރުމަށްޓަކައި ވައްކަން ކުރުން ޙަރާމް ކުރެއްވިއެވެ. އަދި އޭނާގެ ނަސަބު ރައްކާތެރި ކުރުމަށްޓަކައި ޒިނޭ ކުރުން ޙަރާމް ކުރެއްވި އެވެ. އަދި އޭނާގެ އަބުރު ރައްކާތެރި ކުރުމަށްޓަކައި ޤަޛުފުކުރުން ޙަރާމް ކުރެއްވި އެވެ. އަދި އޭނާގެ ފުރާނައާއި ނަފްސާއި ގުނަވަންތައް ރައްކާތެރި ކުރުމަށް ޤަތުލު ކުރުމާއި އަނިޔާކުރުން ނުވަތަ ހާނިއްކަ ކުރުން ނުވަތަ ޒަޚަމް ލިބިގަތުން ޙަރާމް ކުރެއްވި އެވެ. އަދި އެއީ މިކަންކަން ޙަރާމް ކުރުމުގައި އޭނާއަށް އޭގެ މަންފާ ލިބިގެން ދާތީއެވެ. އަދި އަޅާ އޭނާގެ މި ޙައްޤުތައް ވައްޓާލާ ނުވަތަ ގެއްލުނަސް މައްސަލައެއް ނެތް ކަމުގައި ހިތައި ނުވަތަ އެފަދައިން ރުހުނު ކަމުގައި ވިޔަސް، އޭގެ މާނައަކީ އެކަލާނގެ އެކަމަށް ރުހުނު ކަމުގައި ނުވާނެ އެވެ. އަދި އެކަލާނގެ އެކަމަކަށް ނުވެސް ރުއްސަވަތެވެ. އަދި އެއަޅާ އެ ޙައްޤުތައް ގެއްލުނަސް މައްސަލައެއް ކަމުގައި ނުދެކި އެ ރުހޭ ރުހުމެއް ތަންފީޛެެއްވެސް އަދި ބަލައި ވެސް ނުގަނެވެއެވެ.\nފަހެ މިހުރިހާ ކަމެއް، އަދި މިކަމާއި ގުޅޭ ނުވަތަ މިކަމުގެ ދަށައް އަންނަ ކޮންމެ ކަމަކީ، އެކަން އެބަހީ އަޅުތަކުންގެ މަޞްލަޙަތު ތަކުގެ ޙައްޤުތައް ޝާމިލު ވެގެންވަނީ ﷲ ތަޢާލާގެ ވެސް ޙައްޤު ތަކާއެވެ. (އެކަމަކު ﷲ ތަޢާލާގެ ހަމައެކަނި ޚާއްޞަ ވަކި ޙައްޤު ތަކާއި އަޅުތަކުންގެ ޙައްޤު ތަކާއި ގުޅުމެއް ނެތަސް ވެސް)، އަޅުތަކުންގެ ޙައްޤުތައް ވެއްޓި ގެއްލޭ ހިނދު، އެއީ ޚުދު އެކަލާނގެ ކަނޑައަޅުއްވާފައިވާ އަމުރުތަކަކަށް ވީތީ، އެ ޙައްޤުތަކަށް އެރޭ ހިސާބުން އެކަލާނގެ ޙައްޤުތަކަށްވެސް އަރައި ގަނެވުނީއެވެ. އަދި މި އަޅުތަކުންގެ މަޞްލަޙަތައްޓަކައި މިވާ އެކަލާނގެ އަމުރުފުޅުތައް އެބަހީ އެކަލާނގެ އެ ޙައްޤުތައް ޝާމިލު މިވަނީ އަޅުތަކުންގެ ޙައްޤު ތަކާއެވެ. އެއީ އެކަން ކަމުގައި މީސްތަކުންގެ މަޞްލަޙަތުތައް ވުމާއި އަދި އެބައިމީހުން މަފްސަދާތަކުން ނުވަތަ ފަސާދަތަކުން ދުރުކޮށް ރައްކާތެރި ވުމަށް ޓަކައި އެވެ. (ޚުލާޞާ ކޮށް ދަންނަވާ ނަމަ، މަތީގައިވާ ބަޔާން މި ކުރެވުނު ކަންކަމީ އަޅުތަކުންގެ މަޞްލަޙަތުތަކެވެ.\nއަދި ޝަރީޢަތުގެ ގިނަ ކަންކަން މިބާވަތުގެ ކަންކަމަށް ބަލާނަމަ، ފާސިޤު ވިލާޔަތެެއްގެ މައްޗަށް ރުހުން ވުމާއި އަދި މަކަރު ހަދައި އޮޅުވާލެވިފައިވާ ފޭކު ސެޓްފިކެޓާއި އެފަދަ ކަންކަމީ، ރަނގަޅަށް ވިސްނާލައިފި ނަމަ މިބުނި ކަންކަމުގެ (އެބަހީ މަޞްލަޙަތުތަަކާއި މަފްސަދާތަކުގެ) ތެރެއަށް ވަންނަ ކަންކަމެވެ. ފަހެ އެހެން ކަމުން، މިކަމުގައި ރައްބު ތަޢާލާ މިފަދަ ކަންކަން ޙަޖުރު ކޮށް ހުއްޓުވުމަށް އަޅާއަށް އަންގަވައި ކަނޑައެޅުއްވީ، އެކަލާނގެއީ އެއަޅާއާއި މެދު ހިތްހެޔޮވެގެންވާ ފަރާތަކަށް ވާތީ އާއި އަދި އެއަޅުތަކުންގެ ހުސްޠާހިރުވަންތަ މަތިވެރިވަންތަ ފަރާތުގެ ރަޙްމަތްފުޅުންނެވެ.\" އަލް-ޤަރާފީގެ ބަސްކޮޅު ނިމުނީއެވެ.\nދެވަނައަށް:\nދެން އެހެނެއްކަމަކު ޙައްދު ތަކާއި މެދު ސުވާލު ކުރި މީހާގެ ސުވާލަށް ޚާއްޞަ ގޮތެއްގައި ބަލާއިރުގައި ދަންނައެވެ. ފަހެ ހަމަކަށަވަރުން ހުރިހާ ޙައްދު ތަކެއް ވެސް، ޒިނޭކުރުމުގެ ޙައްދާއި، ވައްކަން ކުރުމުގެ ޙައްދާއި، ޙަރާބާގެ ޙައްދާއި (ފޭރިގަތުން ނުވަތަ މަގުފޭރުން) މިނޫނަސް ހުރިހާ ޙައްދުތަކަކީމެ ﷲ ތަޢާލާގެ ޙައްޤު ތަކެވެ. އަދި އެކަމަށް ޢިލްމުގެ އަހުލުވެރިން ވަނީ ނައްޞުތައް ގެނެސްދެއްވާފައެވެ. އިބްނުލް ޤައްޔިމް އެބޭފުޅާގެ 'އިޢުލާމުލް މުޥައްޤިޢީން ޢަން ރައްބިލް ޢާލަމީން' ފޮތުގެ (202/2) ގައި ވިދާޅުވެލައްވަތެވެ: \"ޙައްޤުތައް ބެހެނީ ދެ ބާވަތަކަށެވެ: ﷲ ގެ ޙައްޤުފުޅާއި އަދި އާދަމުގެ ދަރިޔާގެ ޙައްޤެވެ. ފަހެ ﷲ ގެ ޙައްޤުފުޅަކަށް ޞުލްޙެއް ވަނުމެއް (ބަދަލު ގެނައުމެއް ނުވަތަ އިތުރު ގޮތެއް އޮތުމެއް) ނުވެއެވެ. (އެކަން ވަނީ އެކަލާނގެ އަމުރު ކުރައްވާ ކަނޑައަޅުއްވާ ނިމި ފައެވެ.) އެއީ ޙައްދުތަކާއި ޒަކަވާތު (ޒަކާތް ފަދަ ޢިބާދާތު) ތަކާއި ކައްފާރާތަކާއި އަދި ހަމަ އެފަދަ ކަންކަމެވެ...\nއަދި އެހެނެއްކަމަކު އާދަމުގެ ދަރީންގެ ޙައްޤުތަކާއި މެދު ދަންނައެވެ. ފަހެ އެ ޙައްޤު ތަކަކީ ޞުލްޙު ވުމަށް ޤަބޫލުކުރެވޭ ނުވަތަ ބަލައިގަނެވޭ ޙައްޤުތަކެވެ. އެ ޙައްޤުތައް ފުރިހަމަ ނުވެވި އަދި ބަދަލު ދެވި އަމިއްލަ (ނިންމުން ތަކުން) ވެސް ނިންމާލެވެއެވެ.\" އިބްނުލް ޤައްޔިމްގެ ބަސްކޮޅު ނިމުނީއެވެ. އަދި އައްސަރްޚަސީ ބުނެތެވެ: \"ފަހެ އެހެނެއްކަމަކު ޢުޤޫބާތްތައް ވަނީ ޚާލިޞްވެ ޚާއްޞަ ވެވިގެންނެވެ: ފަހެ އެއީ މަޙްޞޫރަ (މަދު ނުވަތަ ކަނޑައެޅިފައިވާ) ނަހީއެއްގެ ސަބަބުތަކަށް އަރައިގަތުމުގެ ސަބަބުން، ޝަރުޢުގައި އެކަމަށް ކަނޑައަޅުއްވާފައިވާ ޙައްދުތަކެވެ. އަދި އެ ކަނޑައެޅުއްވި ފަރާތީ ﷲ ތަޢާލާ އަށް ވުމުން، އެ ޙައްދުތައް ޤާއިމު ކުރުމީ އެކަލާނގެއަށް އެކަނި ޚާލިޞް ޙައްޤުތަކަށް ރައްކާތެރިވުން ކަމުގައި ވެއެވެ.\nއެއީ މިޘާލަކަށް ޒިނޭ ކުރުމުގެ ޙައްދާއި، ވައްކަން ކުރުމުގެ ޙައްދާއި އަދި ރާ ބުއިމުގެ ޙައްދު ފަދައިންނެވެ.\" އައްސަރްޚަސީގެ 'އުޞޫލުއް ސަރްޚަސީ' ފޮތުގެ (294/2) އެބޭފުޅާގެ ބަސްކޮޅު ނިމުނީއެވެ. އެހެންވުމާއިއެކު ޢިލްމުގެ އަހުލުވެރިން، ޤިޞާޞް ހިފުން (ﷲ އަށް ޚާލިޞް ޙައްޤުތަކުގެ) ޙައްދެއްގެ ގޮތުގައި ނުހިމަނައްވަތެވެ. އެހެނީ 'ވަލިއްޔުއް ދައްމު' (ޤިޞާޞް ހިފާ ފަރާތް ނުވަތަ ލޭގެ ބަދަލު ދައްކަން ޖެހޭ ފަރާތަށް) އެކަމުގައި އެއީ، މަރުގެ ބަދަލު ނުވަތަ މަރަށް މަރު ހިފުމުގައި ނުވަތަ މަރުގެ ޤިޞާޞް ހިފުމުގައި އިޚްތިޔާރު ލިބެއެވެ. އަދި ގުނަވަނެއް ނުވަތަ ތަނެއް ބުރި ކުރުމުގެ ޤިޞާޞް ގައި، އެކަމުގެ ޤިޞާޞް ހިފަން އެދޭ ފަރާތް ނުވަތަ އެޤިޞާޞް ހިފުމުގެ ޙައްޤު ލިބިގެންވާ ފަރާތުގެ އިޚްތިޔާރު ވެސް ބަލައި ގަނެވި ޤަބޫލުކުރެވެއެވެ. (ޔަޢުނީ މަރަށް މަރު ހިފުން ނުވަތަ އަނިޔާއަކަށް އަނިޔާއެއް ދިނުން، ގުނަވަނެއް ތަނެއް ބުރިކުރުން މިފަދަ ޤިޞާޞް ތަކުގައި، ޤިޞާޞް ހިފުމުގެ ޙައްޤު ލިބިގެންވާ ފަރަތަށް އެ ޙައްދު ޤާއިމު ކުރުމުގެ އިޚުތިޔާރާއި މަރުގެ ދިޔަ ދެއްކުމާއި ނުވަތަ ޤިޞާޞްގެ ދިޔަ ދެއްކުމާއި މަޢާފް ދިނުމުގެ މިފަދަ އިޚްތިޔާރުތައް ލިބިގެންވާތީ އެވެ.) އަލް ކަމާލް އިބްނުލް ހުމާމް އަލް ޙަނަފީ ބުނެތެވެ: \"ލުޣަވީ ކޮށް ޙައްދުގެ މާނައަކީ: މަަނަޢަ، މަނާކުރުމެވެ. އަދި އެބަހުން ކަނބުރު ދަގަނޑު މަސައްކަތް ކުރާ ގޭޓު ބޮޑު ދޮރާޝި ހަދާ 'ޙައްދާދު ލިލް ބައްވާބު' ބަސް ނެގެއެވެ.\nއަދި ޝަރީޢަތުގައި ނުވަތަ ޝަރުޢީ މާނައީ: ﷲ ތަޢާލާގެ ޙައްޤުފުޅުގެ ގޮތުގައި އެކަލާނގެ ކަނޑައަޅުއްވާފައިވާ ޢުޤޫބާތްތަކެވެ. އަދި ޤިޞާޞް ހިފުން ވަންނަނީ އެފަދަ ޙައްދުގެ ތެރެއަކުންނެއް ނޫނެވެ. އެހެނީ ގައިމުވެސް އެއީ އަޅާގެ ޙައްޤެކެވެ. އަދި ހަމަ އެފަދައިން ތަޢުޒީރު ކުރުމެއްވެސް އެ ޙައްދުގެ ތެރެއިންނެއް ނުހިމެނެއެވެ. އެއީ އެކަމުގައި 'އަައްތަޤްދީރު' ނެތުމުންނެވެ.\" އަލް ކަމާލް އިބްނުލް ހުމާމްގެ 'ފަތްޙުލް ޤަދީރް' ފޮތުގެ (212/5) އެބޭފުޅާގެ ބަސްފުޅު ނިމުނީއެވެ. އަދި އެހެނެއްކަމަކު ޤަޛުފުގެ ޙައްދާއި މެދު ދަންނައެވެ. ޙައްދު ތަކުގެ ތެރެއިން ޤަޛުފުގެ ޙައްދު ވަނީ ޚާއްޞަ ވެވިގެންނެވެ. ފަހެ އެހެންކަމުން އެކަމީ ﷲ ތަޢާލާގެ ޙައްޤުފުޅެއް ތޯ ނުވަތަ އަޅާގެ ޙައްޤެއް ތޯ އާއި މެދު ވަނީ އިޚްތިލާފުވެފައި އެވެ.\nއިބްނު ޙަޒްމު ގެންނަވަތެވެ: \"އެހެންޏާ ޤަޛުފުގެ ޙައްދު ވާން ޖެހެނީ ﷲ ތަޢާލާގެ ޙައްޤުފުޅު ތަކުގެ ތެރެއިންނެވެ. އެއީ ޒިނޭގެ ޙައްދާއި ރަލުގެ ޙައްދާއި ވައްކަމުގެ ޙައްދާއި އަދި މުޙާރަބާ (މަގު ފޭރުމުގެ ނުވަތަ ފޭރުމުގެ) ޙައްދުތައް ވެސް ވާ ފަދައިންނެވެ.\nއެހެން ނޫނިއްޔާ އެ ވާން ޖެހެނީ މީސްތަކުންގެ ޙައްޤު ތަކުގެ ތެރެއިންނެވެ. އެއީ ގުނަވަންތަކާއި އެފަދައިން ވާ ކަންކަމުގައި ހިފޭ ޤިޞާޞްއާއި، މުދަލުގެ މައްސަލަ ތަކުގެ ވާ ޖިނާޔީ އަދަބުތައް ވާ ފަދައިންނެވެ.\nފަހެ އެހެން ޙައްދުތައް ފަދައިން، ޤަޛުފުގެ ޙައްދު ވެސް ވަނީ ﷲ ތަޢާލާގެ ޙައްޤުފުޅު ތަކުގެ ތެރެއިން ކަމުގައި ވާނަމަ، ފަހެ އެކަމަށް މަޢާފު ދީ ޢަފޫ ކުރެވޭނޭ އެކަލާނގެ ނޫން އެހެން ފަރާތެއް ނުވާނެތެވެ. އެއީ އެ ޙައްޤު ދެން ޙައްޤު ވާނޭ އެހެން ފަރާތެއް ނުވާނެތީއެވެ. އެހެނީ މިހެން ވެއްޖެ ނަމަ، މިކަމާއި، އިންސާނެއްގެ މުދަލައް އަރައިގަނެ ވައްކަން ކުރުމާއި ނުވަތަ އޭނާގެ 'އަމަތު' އަޅު އަންހެނަކާއި ޒިނޭކޮށްފައި އަދި ޚުދު އެމީހާގެ މައްޗަށް ދޮގު ހަދައި އޮޅުވައިލުމަކާއި ތަފާތެއް ފަރަޤެއް ނެތެވެ. ނުވަތަ ނޭދި ހުއްޓާ ގަދަކަމުން އަންހެނެއްގެ ގަޔަށް އަރައިގަތުމާއި އަދި އޭނާގެ މުދަލުން މުދާތަކެއް ވައްކަން ކޮށް ފޭރި ގަނެފައި ޚުދު އެއަންހެނާގެ މައްޗަށް ދޮގު ހަދައި އޮޅުވާލުމަކާއި ވެސް ފަރަޤެއް ތަފާތެއް މިކަމުގައި ނެތެވެ. ފަހެ އަދި އެމީހަކަށް އޭނާގެ އަޅު އަންހެނާއި އެ ކުރި ޒިނޭއަށް ޢަފޫކޮށް މަޢާފުދީ އެކަން ކުރި މީހާގެ ކިބައިން ޒިނޭގެ ޙައްދު ކެނޑުމެެއް ނުވަތަ ވެއްޓުމެއް ނުވަތަ ގެއްލުމެއް ނުވެއެވެ. އަދި އެކަމަށް އިޚްތިލާފެއް ވެސް ނެތެވެ. އަދި ހަމައެގޮތަށް އެމީހެއްގެ މުދަލަށް އަރައިގަނެ ވައްކަން ކޮށްފައި ނުވަތަ މަގު ފޭރޭ މީހާ ފޭރިގަނެފައި ޢަފޫ އަށް އެދި މަޢާފު ލިބުމަކުން ވައްކަން ކުރުމާއި މުޙާރަބާ (ފޭރުމުގެ) ޙައްދު އެ ކަން ކުރި މީހާގެ ކިބައިން ކެނޑި ގެއްލިގެން ނުދެއެވެ.\nއަދި އަހަރުމެން މަތީގައި މި ޛިކުރު ކުރި ކަންތަކާއި ޤަޛުފާއި ފަރަޤު ކުރެވެނީ ނުވަތަ އެދެކަންތައް ތަފާތު ކޮށްދެނީ، އެއްވެސް ދަލީލެއް ނެތިވެ ދީނުގައި 'މުތަޙައްކިމު' އަމިއްލައަށް ޙުކުމް ލިބިގަތުމެވެ.\nއަދި ޤަޛުފުގެ ޙައްދު ވަނީ މީސްތަކުންގެ ޙައްޤު ތަކުގެ ތެރެއިން ކަމުގައި ވާނަމަ، ފަހެ މީސްތަކުން އެމީހުންގެ ޙައްޤުތަކުން ޢަފޫ ކޮށް މަޢާފް ދިނުން ވަނީ ޖާއިޒު ވެ ހުއްދަ ވެގެންނެވެ.\" އަލް މުޙައްލާ ބިލް އަޘާރި ފޮތުގެ (255/12) އިން ބަސްފުޅު ނިމުނީއެވެ.\nއެއާއެކުގައި ސަމާލުވަން ޖެހޭ މުހިއްމު އުޞޫލެއް ވެއެވެ. އެއީ، ދަންނަން ޖެހޭ ނުވަތަ އެނގެން ވާޖިބުވާ ކަމީ، އަދި މި މަޤާމުގައި އެކަމަކަށް ފަރުވާތެރި ވާންވީ، މީސްތަކުންގެ މެދުގައި ޙައްދުތަކާއި މެދު އޭގެއިން ޢަފޫ ލިބިގަތުމާއި މަޢާފް ދިނުމުގެ ޝަރުޢު ވެސް އެބަ އޮތެވެ. އެއީ ޝަރީޢަތަށް ގެންދެވި ޘާބިތު ނުވާހާ ހިނދަކު، މީހަކަށް ޖަރީމައެއް ނުވަތަ ނަހީއެއް ފެނި ހެކިވާ ހިނދު، އޭނާއަށް އޮތީ އެކަމަށް ނަޞޭޙަތްދީ އެކަން މީސްތަކުން މެދުގައި ސިއްރު ކޮށް އެ ކުރި މީހާގެ ކަން އޭނާއަށް އަސަރު ކުރާނެހެން ނުދައްކައި ފޮރުވުމެވެ. އަދި އޭނާ ފަޟީޙަތް ނުކުރުމެވެ. އަދި ވަޤުތުން ވަޤުތައް ވަލިއްޔުލް އަމްރު ނުވަތަ ވެރިޔާގެ އަރިހަށް ހެކިވެ ހެކިވުމަށް ދާކަށެއް ކޮންމެހެން ވާޖިބު ވެގެންނެއް ވެސް ނުވެއެވެ.\nއެހެނަސް ދެކެ ފެނި ހުރި ހެކިވެރިޔަކު އޭނާގެ ހެއްކާއި ގެން ވަލިއްޔުލް އަމްރު ނުވަތަ ވެރިޔާއާއި ހަމައަށް ގޮއްސި ހިނދެއްގައި، އަދި އެއާއިއެކު ކުށްވެރިޔާގެ މައްޗަށް ބަޔާން ވެގެންވާ ގޮތުގައި ހެކި ގެނެވި ޙާޟިރު ކުރެވި ޘާބިތު ވެއްޖެނަމަ، އެއަށް ފަހުގައި ދަންނައެވެ. ދެން އެ ކުށްވެރިޔާއަށް ޢަފޫ ކޮށް މަޢާފް ދިނުމެއް ނުވެއެވެ. އަދި އެ ކުށްވެރިޔާއަށް ޝަފާޢަތްތެރި ވުން މަނާވެ ޙަރާމް ވެގެން ވެއެވެ. އަދި ދެން ވަލިއްޔުލް އަމްރު ނުވަތަ ވެރިޔާގެ މައްޗަށް ވާޖިބު ވެގެން ވަނީ، އެ ކުށްވެރިޔާގެ މައްޗަށް ޝަރުޢުގައި އެ ކުށަކަށް ކަނޑައަޅިފައިވާ ޙައްދު ޤާއިމު ކުރުމަށެވެ. އަދި މި އަޞްލާއި ގުޅޭ ތަފްޞީލުތައް ފަތުވާ ނަމްބަރު 226758 ގައި އިސްވެ ބަޔާންވެވި ހިނގައްޖެއެވެ.\nއަދި ޚުލާޞާ އަކީ: ހުރިހާ ޙައްދު ތަކަކީ ވެސް އެއީ ﷲ ތަޢާލާގެ ޙައްޤުފުޅު ތަކެވެ. އަދި މިކަމުގެ ޤަޛުފުގެ ޙައްދު ފިޔަވާ އެހެން އެއްވެސް ޙައްދެއްގައި ޢިލްމުވެރިން އިޚްތިލާފުވެލައްވާފައެއް ނުވެތެވެ.\nއަދި މިއާއެކުގައި ކޮންމެ މުސްލިމަކުވެސް އޭނާގެ އިޢުތިޤާދުގައި އިޤުރާރު ވުމަށް ހަނދުމަ ކޮށްދެނީ: ހަމަކަށަވަރުން ޙުކުމްތައް ތަޝްރީޢު ކުރުމާއި އަދި (ފޮނުއްވާފައިވާ) ޝަރުޢު ތަކާއި ޤާނޫނު ތަކަކީ، އެއީ އަޅުތަކުންގެ މައްޗަށް ވާ ﷲ ތަޢާލާގެ ޙައްޤުފުޅެވެ. އެއިން ކޮންމެ އެއްޗެއްމެ ދޫނުކޮށް ހަމަ ވަކި ވަކީންނެވެ. އަދި އެކަލާނގެ ޝަރުޢުގައި ނުވަތަ އެކަލާނގެ އަމުރުފުޅެއް ގައި ނުވަތަ އެކަލާނގެ ނަހީ އެއްގައި، އެއްވެސް ފަރާތަކަށް އަދި އެއްވެސް މަޚްލޫޤަކަށް ނުވަތަ އެއްވެސް ޚަލްޤަކަށް ބައިވެރިވުމަކަށް އެކަލާނގެ އިޛުނަ ނުދެއްވަތެވެ. (އަދި ބައިވެރި ވެގެން ވެސް ނުވާނެއެވެ. އަދި ޙަޤީޤަތުގައި ބައިވެރި ނުވެސް ވެވޭނެއެވެ.) އެއީ އަޅުތަކުން ޚަލްޤު ކުރެއްވުމުގައި ވެސް ހުސްޠާހިރުވަންތަ އެކަލާނގެއާއި އެއްވެސް ފަރާތެއް އަދި އެކަލާނގެ އެއްވެސް އަޅެއް ބައިވެރި ނުވާ ފަދައިންނެވެ. (ޔަޢުނީ، އެކަލާނގެއީ އެއްވެސް ބައިވެރިއަކު ނުވާ ރަސްކަލާނގެއެވެ. އަދި ކާއިނަތާއި މުޅި ޢަލަމްތައް އެކަލާނގެ އުފައްދަވާ ޚަލްޤު ކުރެއްވީ އެއްވެސް ޝަރީކަކު ނެތިވެ އެއްކައު ވަންތަ މާތް ﷲ އެވެ. އަދި އެކަލާނގެ އަޅުތަކުން އުފެއްދެވީ ވެސް އެއްވެސް އިތުރު ފަރާތެއް ނެތިވެ ހަމަ އެއިލާހު ސުބުޙާނަހޫ ވަތަޢާލާ އެވެ. އަދި އެ އަޅުތަކުންނަށް ޝަރީޢަތެއް ބާވައި ލައްވާ ޙައްދު ތަކާއި ޙުކުމްތައް ވެސް ކަނޑައެޅުއްވީ ހަމަ އެއްކައު ވަންތަ މާތް ﷲ އެވެ. އެހެންކަމުން އަޅުކަން ކުރުމާއި ޙުކުމް ކުރުމުގައި ވެސް އެކަލާނގެއާއި އެހެން ފަރާތެއް ބައިވެރި ކޮށްގެން ނުވާނެ އެވެ. އެއީ ހަމައެކަނި އެކަލާނގެއަށް ޚާލިޞް ޚާއްޞަ ކަމެކެވެ. އަދި މިފަދަ ކަންކަމުގައި ﷲ ތަޢާލާ ނޫން ފަރާތެއް ބައިވެރި ކޮށް ނުވަތަ އެކަލާނގެ ޝަރީޢަތާއި ޚިލާފަށް ޙުކުމްތައް ކޮށް އެކަލާނގެ އަމުރުފުޅުތަކާއި ނަހީތައް ބަދަލު ކޮށް ޝަރުޢު އަމިއްލައަށް ބަދަލު ކުރުމީ ޝައްކެއް ވެސް ނެތް ގޮތުގައި ޝިރުކު ކުރުމެވެ. އެހެންކަމުން އެފަދަ ނުރައްކާތެރި ކަންކަމަށް މުސްލިމުން ވިސްނާ ފިކުރު ކޮށް ރައްކާތެރިވެ ސަމާލުވާން ޖެހެއެވެ.)\nއަދި އިތުރު ފައިދާއަށްޓަކައި ސުވާލު ނަމްބަރު 974 އަދި 118135 މިދެސުވާލުގެ ޖަވާބު ބަލައިލާށެވެ. އެންމެ މޮޅަށް ދެނެވޮޑިގަންނަވަނީ ﷲ އެވެ. އައްޝައިޚް މުޙައްމަދު ޞާލިޙުލް މުނައްޖިދު - ޙަފިޡަހުﷲ - ގެ މުޝްރިފް ކަމުގެ ދަށުން ހިންގާ އިސްލާމް ކިޔު އޭ ވެބްސައިޓްގެ ފަތުވާ ނަމްބަރ: 271287\nތަރުޖަމާގެ އަޞްލުގެ ލިންކު:\nhttps://islamqa.info/ar/answers/271287/الحدود-حق-لله-تعالى",""],["މ.މ.އ.","","","ޤިޔާސްއިން ޙުއްޖަތް ދެއްކުން:\nފުރަތަމަ ބާބު: ޤިޔާސް ޘާބިތު ކުރުން: މުސްލިމުންގެ ޖުމްހޫރު ޢިލްމުވެރިންގެ މަޛްހަބަކީ ޤިޔާސްއަކީ އެއީ ޢަމަލީ ޙުކުމްތަކުގެ މައްޗަށްވާ ޝަރުޢީ ޙުއްޖަތެއް ކަމުގައެވެ. އަދި އިހު ބަޔާން ކުރެވުނު ފަދައިން ދީނުގެ ޙުއްޖަތްތަކުގެ ތަރުތީބުގައި ޤިޔާސް ވަނީ ޝަރުޢީ ޙުއްޖަތްތަކުގެ ތެރެއިން ހަތަރުވަނައަށް ކަމުގައެވެ. އެއީ މިޘާލަކަށް ކަމެއްގައި ސީދާ އެކަމާ ގުޅޭ ނައްޞެއް ނުވަތަ އިޖްމާޢުއެއް ނެތް ޙާލަތުގައެވެ. އަދި އެ ޙުކުމެއްގެ ޢިއްލަތަށް ބަލައި ވާޤިޢުގައި އެ ޤިޔާސްއެއް ވެގެންދަނީ ނައްޞާ އެއްހަމައެއްގައި ވާއެއްޗެއް ކަމުގައި ޘާބިތުވެގެންވެއެވެ. ފަހެ އެހެނީ އޭގެ އެޙުކުމްއިން ޤިޔާސްކުރެވި މިންކުރެވެއެވެ. އަދި އެކަމެއްގެ މައްޗަށް ޙުކުމް ކުރެވެނީ ޤިޔާސްގެ ޙުކުމްއިންނެވެ. ދެން އެ ޙުކުމް ވެގެންދަނީ ޝަރުޢީ ޙުކުމެއްގެ ދަރަޖާގައެވެ. އަދި މުކައްލިފުމީހާއަށް ވަނީ އެ ޙުކުމަށް ތަބާވެ އަދި އެ ޙުކުމްއާ އެއްގޮތަށް ޢަމަލު ކުރުމެވެ. އެހެންކަމުން މިފަދައިން ޖުމްހޫރު ޢިލްމުވެރިން ޤިޔާސް ޘާބިތު ކުރައްވަތެވެ.\nއެހެނަސް ބައެއް މަގުފުރެދިފައިވާ ފިރުޤާތަކާއި މަޛްހަބުތަކުގައި ޤިޔާސްއަކީ ނަފީ ކުރެވޭ އެއްޗެކެވެ. އެގޮތުން ޤިޔާސްއަށް އިންކާރު ކުރާ ފަރާތްތަކުގެ ތެރޭގައި މުޢުތަޒީލީ ބައިގަނޑެއްކަމުގައިވާ އައްނައްޡާމިއްޔާއާއި އަދި ނައްޞުތައް ޡާހިރު މާނައިގައި ނަގާމީހުން ކަމުގައިވާ އައްޡާހިރިއްޔާއާއި އަދި ޝިޔަޢީންގެ ބައެއް ފިރުޤާތައް ހިމެނެއެވެ.\nއެހެނެއްކަމަކު ޤިޔާސްއަކީ އިސްލާމްދީނުގައި ޝަރުޢީ ގޮތުން ބަލާއިރުގައި ކަމަކަށް ސީދާ ޞަރީޙަ ނައްޞެއް ނެތް ޙާލަތެއްގައި އަދި ކީރިތި ޤުރްއާނުގެ ޞަރީޙަ އާޔަތްތަކުންނާއި ސާފު ސުންނަތުގެ ޞައްޙަ ޙަދީޘްތަކުގެ މައްޗަށް ބުރަވެ ނުވަތަ ބިނާވެ އަދި އެ ނައްޞުތަކުން އިސްތިދުލާލުކޮށް އަދި އިސްތިންބާޠުކޮށް ޢިލްމުވެރިންގެ އިޖްތިހާދުން ދަލީލެއްގެ ގޮތުގައި ގެނެވޭނެ ޝަރުޢީ ޙުއްޖަތެކެވެ. އެކަމަށް ދަލީލު ކޮށްދެނީ ޚުދު ޤުރްއާނާ ސުންނަތެވެ. އަދި އެކަމުގެ ހެކި އައިސްފައިވަނީ އިތުރު ޞަޙާބީންނާއި މާތް ސަލަފުންގެ އިމާމުންނާއި ޢިލްމުވެރިންގެ އަރިހުންނެވެ. އެހެންކަމުން މިތަނުގައި ދެން މި ހިމަނާލަނީ ޤިޔާސް އަކީ ދީނުގައި ޝަރުޢީ ޙުއްޖަތެއްގެ ގޮތުގައި ނެގޭ ކަމުގައި ބައެއް ދަލީލުތަކެވެ.\nދެވަނަ ބާބު: ޝަރުޢީ ޙުއްޖަތެއްގެ ގޮތުގައި ޤިޔާސް ޘާބިތު ކުރުމުގެ ދަލީލުތައް:\nއެއްވެސް ޝައްކެއްނެތް ގޮތުގައި ޤިޔާސްކުރުން ޘާބިތުވެގެންވާ ކަމަށް ދަލީލު ލިބިގެންދަނީ ޤުރްއާނާއި ސުންނަތާއި އަދި ޞަޙާބީންގެ ބަސްފުޅުތަކާއި އެބޭކަލުންގެ ޢަމަލުފުޅުތަކާއި އެއަށްފަހުގައި ޢަޤްލު ނުވަތަ ބުއްދީންނެވެ.\n1. ޤުރްއާން: ފަހެ ޢިލްމުވެރިން މިކަމަށް ދަލީލު ގެންނަވާ އެންމެ ފާޅުކަން ބޮޑު މައިގަނޑު ތިން އާޔަތެއްވެއެވެ.\nފުރަތަމަ އާޔަތް: ﷲ ވަތަޢާލާ އައްނިސާ ސޫރަތުގެ: 59 ވަނަ އާޔަތުގައި ވަޙީ ކުރައްވާފައިވާ ބަސްފުޅެވެ. އެކަލާނގެ ވަޙީކުރެއްވިއެވެ: { یَـٰۤأَیُّهَا ٱلَّذِینَ ءَامَنُوۤا۟ أَطِیعُوا۟ ٱللَّهَ وَأَطِیعُوا۟ ٱلرَّسُولَ وَأُو۟لِی ٱلۡأَمۡرِ مِنكُمۡۖ فَإِن تَنَـٰزَعۡتُمۡ فِی شَیۡءࣲ فَرُدُّوهُ إِلَى ٱللَّهِ وَٱلرَّسُولِ إِن كُنتُمۡ تُؤۡمِنُونَ بِٱللَّهِ وَٱلۡیَوۡمِ ٱلۡـَٔاخِرِۚ ذَ ٰ⁠لِكَ خَیۡرࣱ وَأَحۡسَنُ تَأۡوِیلًا } [سُورَةُ النِّسَاءِ: ٥٩] މާނައީ: \"އޭ އީމާން ވެއްޖެ މީސްތަކުންނޭވެ! ތިޔަބައިމީހުން، ﷲ އަށް ކިޔަމަންވާށެވެ! އަދި، ރަސޫލާއަށާއި، ތިޔަބައިމީހުންގެ ތެރެއިން ވެރިންނަށްވެސް ކިޔަމަންވާށެވެ! ފަހެ، ކަމަކާމެދުގައި ތިޔަބައިމީހުން ދެބަސްވެއްޖެނަމަ، ﷲ އަށާއި، ރަސޫލާއަށް އެކަމެއް ރައްދުކުރާށެވެ! ތިޔަބައިމީހުން، ﷲ އަށާއި، އާޚިރަތް ދުވަހަށް އީމާންވާ ކަމުގައި ވާނަމައެވެ. އެގޮތް ތިޔަބައިމީހުންނަށް ހެޔޮކަންބޮޑެވެ. އަދި، ނިމުމެއްގެ ގޮތުން ރީތިކަންވެސް ބޮޑުމެއެވެ.\" އަދި މިއާޔަތުން ޤިޔާސްކުރުމަށް ދަލީލު ނެގޭ ތަންކޮޅަކީ: ހަމަކަށަވަރުން ﷲ ތަޢާލާ މުއުމިނުންނަށް މި ވަޙީ ކުރައްވަނީ އެބައިމީހުން ކަމެއްގައި ނުވަތަ ދީނުގެ ކަމެއްގައި ދެބަސްވެ އަރާރުންވެ އަދި އިޚްތިލާފުވެއްޖެނަމަ، އެކަމެއް ﷲ އާއި އެކަލާނގެ ރަސޫލާއަށް ރައްދުކުރުމަށެވެ. އެބަހީ އެކަމާމެދު ﷲ އާއި، އެކަލާނގެ ރަސޫލާގެ ޙުކުމް އޮތްގޮތެއް ބަލައި ހޯދައި އެގޮތަށް ޢަމަލުކުރުމަށެވެ.\nއަދި މިތަންކޮޅުން ޤިޔާސްކުރުމަށް ދަލީލު ނެގޭ ގޮތުގެ ވަޖުހަކީ: މަތީގައި ބަޔާން ކުރެވުނު ފަދައިން ކަންއޮތްކަމުގައި ވާނަމަ ފަހެ ކަމެއްގައި ނައްޞެއް އައިސްފައި އޮތަސް އަދި ނެތަސް ކަންކަމުގައި ދެބަސްވުމެއް ނުވަތަ އަރާރުމެއްވެއްޖެނަމަ އޮތީ އެކަމެއް ﷲ ގެ އަމުރުފުޅުތަކުންނާއި އެކަލާނގެ ރަސޫލާގެ ސުންނަތުން އެކަމެއް ހޯދައި ބަލައި އެގޮތަށް ޢަމަލު ކުރުން ކަމުގައި އެނގިގެންދެއެވެ. ދެން ފަހެ ޞަރީޙަ ނައްޞެއް ނެތިއްޖެ ޙާލަތުގައިވެސް ކަން ކުރަން އޮތީ މިފަދައިން ކަމުގައިވާނަމަ، ނައްޞެއް ނެތް ކަމެއްގެ ޙުކުމް ނައްޞެއް އޮތް ކަމެއްގެ ޙުކުމުގެ ޢިއްލަތަށް ބަލައި އެޙުކުމްއާއި ގުޅުވައިގެން ނައްޞު ނެތް ކަމަށް ޙުކުމް ގެނެއްސި ކަމުގައިވާނަމަ ފަހެ އެއީ ވެސް ހަމަ ކަމުގެ ޙުކުމުގެ އަޞްލު ޢިއްލަތަށް ރިޢާޔަތްކޮށް ﷲ އަށާއި އެކަލާނގެ ރަސޫލާއަށް ރައްދުކޮށްލުމެކެވެ. އެހެނީ ޙުކުމް ނެރެން ރުޖޫޢަވި އަޞްލަކީ ޤުރްއާނާއި ސުންނަތް ކަމުގައި ވެފައި އެއީ އަމިއްލަ ބުއްދިއާ ވިސްނުމުން ނެރުނު އަމިއްލަ ރައުޔުތަކެއް ކަމުގައި ނުވާތީއެވެ. އެހެންކަމުން މީގައި މިވަނީ ޞަރީޙަ ނައްޞެއް ނެތް ކަމެއްގައި ހަމަ ޙަދީޘްއާއި އަޘަރުތަކަށް ތަބާވެ އޭގެ އަޞްލުން ޙުކުމެއް ކަނޑައެޅުމެވެ. އެއީ މި ދެންނެވިހެން ޤިޔާސް ކުރުމެވެ.\nދެވަނަ އާޔަތް: ﷲ ތަޢާލާ އަލްޙަޝްރު ސޫރަތުގެ: 2 ވަނަ އާޔަތުގައި ވަޙީ ކުރައްވާފައިވާ ބަސްފުޅެވެ. އެކަލާނގެ ވަޙީކުރެއްވިއެވެ: { هُوَ ٱلَّذِیۤ أَخۡرَجَ ٱلَّذِینَ كَفَرُوا۟ مِنۡ أَهۡلِ ٱلۡكِتَـٰبِ مِن دِیَـٰرِهِمۡ لِأَوَّلِ ٱلۡحَشۡرِۚ مَا ظَنَنتُمۡ أَن یَخۡرُجُوا۟ۖ وَظَنُّوۤا۟ أَنَّهُم مَّانِعَتُهُمۡ حُصُونُهُم مِّنَ ٱللَّهِ فَأَتَىٰهُمُ ٱللَّهُ مِنۡ حَیۡثُ لَمۡ یَحۡتَسِبُوا۟ۖ وَقَذَفَ فِی قُلُوبِهِمُ ٱلرُّعۡبَۚ یُخۡرِبُونَ بُیُوتَهُم بِأَیۡدِیهِمۡ وَأَیۡدِی ٱلۡمُؤۡمِنِینَ فَٱعۡتَبِرُوا۟ یَـٰۤأُو۟لِی ٱلۡأَبۡصَـٰرِ } [سُورَةُ الحَشۡرِ: ٢] މާނައީ: \"އެ އިލާހީ ފޮތުގެ އަހުލުވެރިންކުރެ ކާފިރު ވިމީހުން ފުރަތަމަ ޙަޝްރުގެ ދުވަހު، އެބައިމީހުންގެ ގެދޮރުން ނެރެލެއްވި އިލާހެވެ. އެބައިމީހުން ނުކުންނާނޭކަމަކަށް ތިޔަބައިމީހުން ހީއެއް ނުކުރަމުއެވެ. އަދި އެބައިމީހުން ހީކޮށްގެންތިބީ، އެބައިމީހުންގެ ކިއްލާތައް، ﷲގެ ބާރުވެރިކަމުން އެބައިމީހުން ރައްކާތެރި ކޮށްދޭނެ ކަމަށެވެ. ފަހެ، އެބައިމީހުންގެ ގާތަށް ﷲގެ އުގޫބާތް އައީ، އެބައިމީހުން ހީވެސް ނުކުރާފަދައަކުންނެވެ. އަދި އެ އިލާހު އެބައިމީހުންގެ ހިތްތަކަށް ބިރުވެރިކަން ވެއްދެވިއެވެ. އެބައިމީހުންގެ އަމިއްލަ އަތްތަކުން އެބައިމީހުންގެ ގެދޮރު ހަލާކު ކުރަމުން ދިޔައެވެ. އަދި މުއުމިނުތަކުންގެ އަތްތަކުންވެސްމެއެވެ. އޭ ބުއްދީގެ އަހުލުވެރިންނޭވެ! ފަހެ، ތިޔަބައިމީހުން އިބްރަތް ލިބިގަންނާށެވެ.\"\nއަދި މިއާޔަތުން ޤިޔާސްކުރުމަށް ދަލީލު ނެގޭ ތަންކޮޅަކީ: އޭ ބޯހުރި ބުއްދީގެ އަހުލުވެރީންނޭވެ. ފަހެ ތިޔަބައިމީހުން ނިކަން ޢިބްރަތް ޙާޞިލުކޮށް ޢިބްރަތް ލިބިގަންނާށެވެ. (އަދި އިތުރަށް މި ސިޔާޤުން އައިސްފައިވާ އާޔަތްތަކުން މި އިސްތިދްލާލަށް ބާރުލިބިދެއެވެ. އެއީ { إِنَّ فِی ذَ ٰ⁠لِكَ لَعِبۡرَةࣰ لِّمَن یَخۡشَىٰۤ } މާނައީ: \"ހަމަކަށަވަރުން، އެބައިމީހުންގެ ވާހަކަތަކުގައި، ބުއްދީގެ އަހުލުވެރިންނަށް އިބްރަތެއް ވާކަން ކަށަވަރެވެ.\"\n[سُورَةُ النَّازِعَاتِ: ٢٦] މާނައީ: \"ބިރުވެތިވާ މީހަކަށް ހަމަކަށަވަރުން، އެކަމުގައި އިބްރަތެއްވާކަން ކަށަވަރެވެ.\" އަދި { لَقَدۡ كَانَ فِی قَصَصِهِمۡ عِبۡرَةࣱ لِّأُو۟لِی ٱلۡأَلۡبَـٰبِۗ } [سُورَةُ يُوسُفَ: ١١١] މާނައީ: \"ހަމަކަށަވަރުން، އެބައިމީހުންގެ ވާހަކަތަކުގައި، ބުއްދީގެ އަހުލުވެރިންނަށް އިބްރަތެއް ވާކަން ކަށަވަރެވެ.\" މިފަދަ އާޔަތްތަކެވެ.)\nއަދި މި ތަންކޮޅުން ޤިޔާސްކުރުމަށް ދަލީލު ނެގޭ ގޮތުގެ ވަޖުހަކީ: ޔަޘްރިބުގައި ނަބިއްޔާ ﷺ ޒަމާނުގައި އުޅުނު ޔަހޫދީންގެ ޤަބީލާއެއް ކަމުގައިވާ ބަނޫ އައްނުޟައިރު ވަންހައިގެ މީހުން ﷲ އަށް ކާފަރުވެ މަދީނާއިން ބޭރުކޮށްލެވުނެވެ. ﷲ ތަޢާލާ މި އާޔަތުގައި ގެންނަވަނީ އެބައިމީހުންނަށް ހުރި ޢަޛާބާއި އަދި އެބައިމީހުންނަށް ހީވެސް ނުކުރާހާ ފަދަ ގޮތަކަށް ޢުޤޫބާތް އައި ކަމުގެ ވާހަކައެވެ. ދެން އެއަށްފަހުގައި އެކަލާނގެ ވަޙީ ކުރައްވާފައިވަނީ ބުއްދީގެ އަހުލުވެރިންނަށް މި ކަމުން ޢިބްރަތް ލިބިގަތުމަށެވެ. އޭގެ މާނައަކީ އެބައިމީހުންގެ ކަންތަކުން ތިޔަބައިމީހުންގެ ކަންތައް ވެސް ޤިޔާސް ކުރުމަށެވެ. އެބަހީ އެބައިމީހުން ކަންތައް ކުޅަ ގޮތަށް ކަންތައްތައް ތިޔަބައިމީހުން ވެސް ކޮށްފި ކަމުގައިވާނަމަ އެބައިމީހުންނަށް ޖެހުނު ޙާލު ހަމަ ތިޔަބައިމީހުންނަށްވެސް ޖެހޭނެ ކަމުގައެވެ. އަދި މިކަމުން ދަލީލު ކޮށްދެނީ ﷲ ތަޢާލާގެ ކައުނީ ސުންނަތްތައް އެއީ ނިޢުމަތްތަކާއި ކޯފާތަކާއި އަދި އެކަލާނގެ ހުރިހާ ޙުކުމްތަކެއް އެއީ މީސްތަކުން ކުރާ ކަމެއްގެ މުޤައްދިމާތަކެއްގެ ނަތީޖާތަކެއް ކަމުގައި ވާތީއެވެ. އަދި އެކަންކަން ވަކި ތަރުތީބުތަކަކުން މިންގަނޑުތަކަކުން ދިމާވާން މެދުވެރިވާން އޮންނަނީ މީސްތަކުން ހިފާ ކޮންމެވެސް އަސްބާބުތަކަކާއި ސަބަބުތަކެއްގެ މައްޗަށް ކަމުގައެވެ. އެހެންކަމުން މުޤައްދިމާތަކަކުން ނުކުންނާނީ އެއާވިދިފައިވާ ނަތީޖާތަކެކެވެ. އަދި އަސްބާބުތަކުން ނުހުންނާނީ އެއަށްތަރުތީބުވެގެންވާ މެދުވެރިވުންތަކެކެވެ. އަދި ހަމައެފަދައިން ޤިޔާސްކުރުން ވެސް ވަނީ އެއިލާހީ ސުންނަތުގެ ޤާޢިދާގެ ދަށުން މެހިފައެވެ. އެހެނީ ގޯސް މުޤައްދިމާއަކުން ނުކުންނާއި ގޯސް ނަތީޖާއެކެވެ. އަދި ގޯސް ކަމަކަށް މަގުފަހިކޮށްދޭނީ ގޯސް ސަބަބުތަކަކުން ނުވަތަ ގޯސް އަސްބާބުތަކެއްގައި ހިފައިގެންނެވެ. އެހެންކަމުން ކިތަންމެ ޒަމާނެއް ވިޔަސް ގޯސް ކަމެއް ކަމުގައި ވާނަމަ އޭގެ ޙުކުމް އިސްލާމްދީނުގައި އޮންނާނީ އެއީ ހުއްދަ ނޫން ކަމެއްގެ ގޮތުގައެވެ. އަދި ގޯސް ކަމަކަށް މަގުފަހިކޮށްދިނުމަށް އުފެދޭ ކޮންމެ ސަބަބެއްމެ އެވަނީ ހުއްދަ ނޫން ކަންކަމުގެ ގޮތުގައެވެ. އެހެންގޮތަކުން ބުނާނަމަ އެއީ ޤިޔާސްކުރުމެކެވެ.\nތިންވަނަ އާޔަތް: ﷲ ސުބްޙާނަހޫ ވަތަޢާލާ ޔާސީން ސޫރަތުގެ: 79 ވަނަ އާޔަތުގައި ވަޙީ ކުރައްވާފައިވާ ބަސްފުޅެވެ. އެކަލާނގެ ވަޙީކުރެއްވިއެވެ: { قُلۡ یُحۡیِیهَا ٱلَّذِیۤ أَنشَأَهَاۤ أَوَّلَ مَرَّةࣲۖ } [سُورَةُ يسٓ: ٧٩] މާނައީ: \"ކަލޭގެފާނު ވިދާޅުވާށެވެ! އެ ކަށިތައް އަލުން ދިރުއްވާނީ، ފުރަތަމަ ފަހަރު އެކަށިތައް އުފެއްދެވި އިލާހެވެ.\"\nއަދި މިއާޔަތުން ޤިޔާސްކުރުމަށް ދަލީލު ނެގޭ ތަންކޮޅަކީ: މިއާޔަތަކީ މިއާޔަތުގެ ކުރީގައި އޮތް އާޔަތުގެ ޖަވާބުގައި އައިސްފައިވާ އާޔަތެކެވެ. އެ އާޔަތުގައި ވެއެވެ: { قَالَ مَن یُحۡیِ ٱلۡعِظَـٰمَ وَهِیَ رَمِیمࣱ } [سُورَةُ يسٓ: ٧٨] މާނައީ: \"އޭނާ ބުންޏެވެ. ކަށިތައް ފީވެ، ހަލާކުވެފައިވަނިކޮށް، އެތަކެތި ދިރުއްވާނީ ކާކުހެއްޔެވެ؟\"\nއަދި މި ތަންކޮޅުން ޤިޔާސްކުރުމަށް ދަލީލު ނެގޭ ގޮތުގެ ވަޖުހަކީ: މިތަނުގައި އަލުން ދިރުއްވޭނެ ކަމަށް އިންކާރު ކުރާ މީހުންނާ މެދުގައި ﷲ ތަޢާލާ ގެނެސްދެއްވާފައިވާ އިސްތިދުލާލަކީ ޤިޔާސްއެކެވެ. ފަހެ އެންމެ ފުރަތަމައަށް ނެތުމުގެ ތެރެއިން ޚަލްޤުތަކުން އުފެއްދެވުމާއި އެއަށްފަހުގައި އެޚަލްޤުތައް ނެތި ފަނާވެ ދިޔުމަށްފަހުގައި އަލުން ޚަލްޤު ކުރެއްވުމާ މެދުގައި ﷲ ތަޢާލާ ޤިޔާސްއެއްގެ ގޮތުގައި ރައްދެއް ގެންނަވާފައި މިވަނީއެވެ. އެއީ އަލުން ދިރުއްވުމަށް އިންކާރު ކުރާ މީހުންނަށް ވިސްނުވަދިނުމަށްޓަކައެވެ. އެހެނީ ފަހެ ފުރަތަމައަށް އެ ޚަލްޤު ކުރެއްވި ފަރާތަށް ދެވަނަ ފަހަރަށް އެ އަލުން ޚަލްޤުކުރުން މާ އައުލާވެފައި އެކަންވުން މާއެކަށީގެންވާކަމުގެ ޙުއްޖަތް ދެއްކެވުމަށްޓަކައެވެ. ފަހެ ހަމަގައިމުވެސް ޚަލްޤުތަކުން މިވަނީ ނެތުމުގެ ތެރެއިން އުފައްދަވާފައެވެ. އެއީ ދެކޮޅު ނުހެދޭނޭ ޙަޤީޤަތެކެވެ. އަދި މި ޚަލްޤުތަކުން އަބަދަށް ދެމިނުތިބެއެވެ. އަދި މަރުވެ ފަނާވެގެން އެބަ ދެއެވެ. އެއީވެސް ދޮގު ނުކުރެވޭނެ ތެދެކެވެ. ދެން ފަހެ އަލުން މި ޚަލްޤުތައް އުފައްދަވަން އިހުގައި މި ޚަލްޤު ކުރެއްވި ފަރާތްޕުޅަށް މާ ފަސޭހަވެފައި އެކަން ވެގެންދާނީ މާ ކުޑަ ކަމެއްގެ ގޮތުގައި ނޫން ހެއްޔެވެ؟! އެހެންކަމުން ވިިސްނާލުމުން އެނގިގެންދަނީ މިއީ ޤިޔާސްއިން އިސްތިދުލާލުކުރެވިފައިވާ ތަންކޮޅެއް ކަމުގައެވެ. އެއިން ދޭހަ ކޮށްދެނީ ޤިޔާސްއިން ޙުއްޖަތް ދެއްކޭނެ ކަމާއި އަދި ޤިޔާސްއިން އިސްތިދުލާލުކުރުމުގެ ޞައްޙަކަމެވެ.\nފައިދާއަށް: އަދި މި ނޫންވެސް އާޔަތްތަކުގައި ޤިޔާސް ކުރުމުގެ ޙުއްޖަތް ވަރުގަދަ ކުރެވޭ ދަލީލުތަކެއް ޤުރްއާނުގައި ޒިކުރުވެފައިވެއެވެ. އެއީ ޙުކުމް އޭގެ ޢިއްލަތާއި ގުޅިލާމެހިގެން އައިސްފައިވާ އަޙްކާމުތަކުގައެވެ. އެއީ މިޘާލަކަށް ޙައިޟާ މެދުގައި ﷲ ގެ ވަޙީ ބަސްފުޅެވެ: { قُلۡ هُوَ أَذࣰى فَٱعۡتَزِلُوا۟ ٱلنِّسَاۤءَ فِی ٱلۡمَحِیضِ } [سُورَةُ البَقَرَةِ: ٢٢٢] މާނައީ: \"ކަލޭގެފާނު ވިދާޅުވާށެވެ! އެއީ އުނދަގޫ (ލިބެނިވި) ކަމެކެވެ. ފަހެ، ހައިޟުގެ ދުވަސްވަރުގައި ތިޔަބައިމީހުން އަންހެނުންނާ ދުރުހެލިވާށެވެ! (އެބަހީ: ޖިމާއު ނުވާށެވެ!)\" ހަމައެފަދައިން ތަޔައްމުމްގެ ޙުކުމް ބަޔާން ކުރައްވަމުން އެކަލާނގެ ވަޙީކުރެއްވިއެވެ: { مَا یُرِیدُ ٱللَّهُ لِیَجۡعَلَ عَلَیۡكُم مِّنۡ حَرَجࣲ } [سُورَةُ المَائـِدَةِ: ٦] މާނައީ: \"ތިޔަބައިމީހުންގެ މައްޗަށް ދަތިކަމެއް ލެއްވުމަކަށް ﷲ އިރާދައެއް ނުކުރައްވަތެވެ.\" ފަހެ މި އާޔަތްތަކުން އެނގިހާމަވެގެންދަނީ މިފަދަ ޙުކުމްތައް ބަޔާންވެގެން އައިސްފައިވަނީ މަޞްލަޙަތުތަކުގެ މައްޗަށް ކަމާއި އަދި އެ ގުޅިފައިވަނީ އަސްބާބުތަކެއްގެ މައްޗަށް ކަމުގައެވެ. އަދި އެއިން އިޝާރާތް ކުރަނީ ޙުކުމްތައް ވަނީ އޭގެ ކޮންމެވެސް ސަބަބަކާއި އެކީގައި ކަމާއި އަދި އެބިނާވަނީ ކޮންމެވެސް ޢިއްލަތެއްގެ މައްޗަށް ކަމުގައެވެ. ފަހެ މިކަންކަމުން އުފެދިގެން އަންނަނީ އުޞޫލީ ފިޤުހުގެ ޤާޢިދާ ތަކުގެ ތެރެއިން ފިޤުހުވެރީން ގެންގުޅުއްވާ އެއް ޤާޢިދާ ކަމުގައިވާ: ޙުކުމް އަބަދުވެސް އެނބުރޭނީ އޭގެ ޢިއްލަތުގެ ވަށައިގެން ކަމާއި އަދި ޢިއްލަތް ގެއްލޭ ޙާލަތުގައި އޭގެ ޙުކުމް ވެސް ވެއްޓިގެންދާ ކަމެވެ. އެހެންކަމުގައިވާނަމަ ނައްޞުތަކުން ކަމެއްގެ ޙުކުމެއް ކަނޑައެޅިފައި އަދި އެޙުކުމްގެ ޢިއްލަތް އެނގިފައި ދެން ހަމަ އެ ޢިއްލަތް ހިމެނޭ އާކަމެއް އުފެދިއްޖެނަމަ ފަހެ އެ ޢިއްލަތްވާ ކޮންމެ ކަމަކަށް ނައްޞުން ކަނޑައެޅިފައިވާ ޙުކުމް ދެވުމަކީ އެއީ ޤިޔާސްކުރުމެވެ.\n2. ސުންނަތް: ފަހެ ފިޤުހުވެރީން މިކަމަށް ދަލީލު ގެންނަވާ އެންމެ ފާޅުކަން ބޮޑު މައިގަނޑު ދެޙަދީޘްއެއްއްވެއެވެ.\nފުރަތަމަ ޙަދީޘް: އެއީ މުޢާޛް ބްނު ޖަބަލް - ރަޟިޔަ ﷲ ޢަންހު - ޔަމަނަށް ފޮނުއްވެވުނު ހިނދުގައި ނަބިއްޔާ ﷺ ދެއްވާފައިވާ އިރުޝާދުތައް ބަޔާންކުރެވިގެން އައިސްފައިވާ ޙަދީޘްއެވެ. މިޙަދީޘް ރިވާ ކުރެއްވި ކަމަށް އޮންނަނީ މުޢާޛްގެފާނުގެ އަޞްޙާބުން ކުރެ ޙިމްޞުގެ އަހުލުވެރިންތަކެއްގެ އަރިހުން ކަމުގައި ވެއެވެ. ނަބިއްޔާ ﷺ މުޢާޛްގެފާނަށް ޙަދީޘް ކުރެއްވި ކަމުގައެވެ: \"ތިބާއަށް ޤަޟިއްޔާއެއް ހުށަހެޅިއްޖެނަމަ ޤާޒީކަން ކުރައްވާނީ ކިހިނަކުން ހެއްޔެވެ؟\" މުޢާޛްގެފާނު ވިދާޅުވިއެވެ: \"އަހުރެން ގޮތް ނިންމާނީ ﷲ ގެ ފޮތުންނެވެ.\" އެކަލޭގެފާނު ޙަދީޘް ކުރެއްވިއެވެ: \"ﷲ ގެ ފޮތުގައި އެކަމެއް ނެތް ކަމެއް ކަމުގައި ވާނަމަ ކިހިނަކުން ހެއްޔެވެ؟\" މުޢާޛްގެފާނު ވިދާޅުވިއެވެ: \"ފަހެ އޭރުން ﷲ ގެ ރަސޫލާ ﷺ ސުންނަތުންނެވެ.\" އެކަލޭގެފާނު ޙަދީޘް ކުރެއްވިއެވެ: \"ﷲ ގެ ރަސޫލާ ﷺ ސުންނަތުގައި އެކަމެއް ނެތް ކަމެއް ކަމުގައި ވަނަމަ ކިހިނަކުން ހެއްޔެވެ؟\" މުޢާޛްގެފާނު ވިދާޅުވިއެވެ: \"އަހުރެން އަމިއްލަ ރައުޔުން އެކަމެއްގެ މައްޗަށް އިޖްތިހާދު ކުރާނީއެވެ.\" ނުވަތަ އެހެން ރިވާޔަތެއްގައި އައިސްފައިވެއެވެ: \"އަހުރެން އަމިއްލަ ރައުޔުން އެކަމެއްގެ މައްޗަށް އިޖްތިހާދުކޮށް އަދި ފަރުވާ ކުޑަ ކޮށްނުލާނަމެވެ.\" އެހެން ވިދާޅުވުމުން ﷲ ގެ ރަސޫލާ ﷺ މުޢާޛްގެފާނުގެ މޭފުޅުމަތީގައި ޖައްސަވާލައްވާފައި ޙަދީޘް ކުރެއްވިއެވެ: \"ﷲ ގެ ރަސޫލާ ﷺ ގެ ރަސޫލުއަށް ތައުފީޤު ދެއްވި ފަރާތް ﷲ އަށް ޙަމްދު ހުއްޓެވެ.\" އެހެން ރިވާޔަތެއްގައި ވެއެވެ: \"ﷲ ގެ ރަސޫލާ ﷺ ރުއްސެވުން ﷲ ގެ ރަސޫލާ ﷺ ގެ ރަސޫލުއަށް ތައުފީޤު ދެއްވި ފަރާތް ﷲ އަށް ޙަމްދު ހުއްޓެވެ.\" ޙަދީޘްގެ ތަޚްރީޖު: މުސްނަދު އިމާމް އަޙްމަދު: 22007، 22061 22100، ސުނަނު އިމާމް އައްދާރިމީ: 107، ސުނަނު އިމާމް އަބޫ ދާވޫދު: 3592، ސުނަނު އިމާމް އައްތިރްމިޛީ: 1327، 1326 މިއެވެ.\nޙަދީޘްގެ ޝަރަޙައިން ޤިޔާސްއަށްވާ ދަލީލު: މިޙަދީޘްގެ ޝަރަޙާގައި 'ތުޙްފަތުލް އަޙްވަޛީ' ގައި ވެއެވެ. މުޢާޛްގެފާނު އަމިއްލަ ރައުޔުން އިޖްތިހާދު ކުރެއްވުމަށް ވިދާޅުވި ބަހުގެ މުރާދާ މެދުގައި ދަންނައެވެ. އިބްނުލް އަޘީރު އެބޭފުޅާގެ 'އައްނިހާޔަތު' ފޮތުގައި ޒިކުރު ކުރެއްވިއެވެ: \"އިޖްތިހާދަކީ ކަމެއްގެ ކޮޅެއް ހޯދުމަށް ފުޅާ ދާއިރާއެއްގައި ގަދައަޅައި މަސައްކަތް ކުރުމެވެ. އަދި އެއީ ގަދައެޅުމާއި ހަކަތައިން ވާނޭ ކަމެކެވެ. އަދި އެބޭފުޅާ މުރާދުކުރައްވަނީ ޤުރްއާނާއި ސުންނަތުން ޤިޔާސް ކޮށްގެން ހުށަހެޅޭ ޤަޟިއްޔާގެ މައްސަލަތަކަށް ނިޔާ ކަނޑައެޅުއްވުމަށެވެ. އަދި ފޮތާއި ސުންނަތާއި ގުޅުމެއް ނެތިވެ އަމިއްލަ ނަފްސުގެ ފުށުން ފެންނަހާ ގޮތަކަށް ރައުޔު ކަނޑައެޅުމަކަށް ނޫނެވެ.\" އެބޭފުޅާގެ ބަސްކޮޅު ނިމުނީ.\nހަމައެގޮތަށް މިޙަދީޘްގެ ޝަރަޙާގައި 'ޢައުނުލް މަޢްބޫދު' ގައި ވެއެވެ. އައްރާޣިބު އަލްއަޞްފަހާނީ ވިދާޅުވިއެވެ: \"ޖުހުދެވެ. އަދި ޖުހުދަކީ ހަކަތައާއި ތުރާލެވެ. އަދި އިޖްތިހާދަކީ އަމިއްލަ ނަފްސު އެ ހަކަތައާ އެކީ ގަދައަޅާ މަސައްކަތްކުރުމާއި އަދި އެތުރާލުކަން އުފުލާ ތަޙައްމަލުކުރުމެވެ. ބުނެވެއެވެ: އަހުރެންގެ ރައުޔަށް ޖުހުދުކޮށް އިޖްތިހާދު ކުރީމެވެ.\" އަދިވެސް ވިދާޅުވިއެވެ: \"މުޢާޛްގެފާނު ބަސްކޮޅުގައި އެބޭފުޅާގެ ރައުޔަށް އިޖްތިހާދު ކުރުމަށް އެ ވިދާޅުވި ބަސްކޮޅުގެ މާނައަކީ ކަމުގެ ކޮޅެއް ހޯދުމަށް ފޮތާއި ސުންނަތުގެ މައްޗަށް ފުޅާ ދާއިރާއެއްގައި ގަދައަޅައި މަސައްކަތް ކުރުމެވެ.\"\nއަލްޚައްޠާބީ 'މަޢާލިމުއް ސުނަން' ފޮތުގައި ގެންނަވަތެވެ: \"އެ ބޭނުންވަނީ ޤިޔާސްގެ މަގުން ފޮތާއި ސުންނަތުގެ މާނައަށް ޤަޟިއްޔާ ރައްދުކޮށްލުމަށެވެ. އަދި ތިމާގެ އަމިއްލަ ނަފްސުގެ ރައުޔުގެ ވާހަކައެއް ނޫނެވެ. ނުވަތަ ފޮތާއި ސުންނަތުގެ އަޞްލާ ދިމާނުވާ ތިމާ އަމިއްލަ ހިތަށް އެރި ގޮތަކަށް ނޫނެވެ. އަދި މިތަނުގައި މިވަނީ ޤިޔާސް ކުރުން ޘާބިތު ކޮށްފައެވެ. އަދި އެ ޤިޔާސްއަށް ޙުކުމް އައުމުން ވާޖިބުވާކަމެވެ. އަދި މުޢާޛްގެފާނު ވިދާޅުވެފައިވަނީ އިޖްތިހާދުގައި ފަރުވާކުޑަނުކޮށް އަދި އިޖްތިހާދު ކުރުމުގައި ތަނަވަސްވެ ފަހަނައަޅައި ނުދިޔުމަށެވެ.\" އެބޭފުޅާގެ ބަސްކޮޅު ނިމުނީ.\nފަހެ މިޙަދީޘްގައި ވާގޮތުން، ފޮތާއި ސުންނަތުގެ ނައްޞަކުން ދަލީލު ނުގެނެވޭނަމަ އެދެމަޞްދަރުގެ މައްޗަށް އިޖްތިހާދުކުރުމަށްފަހުގައި ޙުކުމްއަކަށް ވާޞިލުވުމަށް މުޢާޛްގެފާނު ވިދާޅުވުމުން ﷲ ގެ ރަސޫލާ ﷺ އެކަމަށް އިޤްރާރުވެލެއްވިއެވެ. އެހެނީ އެކަލޭގެފާނު އެބަހަކާ ދެކޮޅުވެރިއެއް ނުލައްވައެވެ. އަދި މުރާދުކުރެވޭ އެ އިޖްތިހާދުގެ ތެރޭގައި ޤިޔާސްވެސް ހިމެނިގެން ދެއެވެ.\nއެހެނަސް މިޙަދީޘްގެ ހުރިހާ ރިވާޔަތްތަކުގައި ޙަދީޘް ޟަޢީފްއެވެ. އެއީ އައްޝައިޚް އަލްބާނީވެސް ނިންމެވިފަދައިންނެވެ. އެއީ އެބޭފުޅާގެ ފޮތް 'ހިދާޔަތުއް ރުވާތު' ގެ 3664 ގައި ޒިކުރު ކުރެއްވި ފަދައިންނެވެ. އަދި އިބްނުލް ޖައުޒީ 'އަލްޢިލަލު އަލްމުތަނާހިޔާ' ގެ 2/758 ގައި ގެންނަވާފައިވެއެވެ. ގިނަ ފިޤުހުވެރީންނާއި އެތައް ފިޤުހު ޢިލްމުގެ އަހުލުވެރީންނެއް މިޙަދީޘް އެމީހުންގެ ފޮތްތަކުގައި ގެންނަވާ އަދި މިޙަދީޘްއަށް އިޢުތިމާދުވެއެވެ. އެހެނަސް ޙިމްޞުގެ އެ ދަންނަވާ މުޢާޛްގެފާނުގެ އަޞްޙާބުންނަކީ ކޮން ބައެއް ކަމެއް ނޭނގި މުބްހިމުވުމުގެ ސަބަބުން މިޙަދީޘް ޟަޢީފްވެފައި މިޙަދީޘް މުޢާޛްގެފާނަށް ޘާބިތު ކުރެވޭނޭ އެއްވެސް ވަޖުހެއް ވެސް ނެތުމުން ދަލީލެއްގެ ގޮތުގައި މިޙަދީޘް އެހާ ވަރުގަދައެއް ނޫނެވެ.\nދެވަނަ ޙަދީޘް: ސައުދާ ބިންތި ޒަމްޢާ - ރަޟިޔަ ﷲ ޢަންހާ - ގެ އަރިހުން އައިސްފައިވެއެވެ. ﷲ ގެ ރަސޫލާ ﷺ އަރިހަށް މީހަކު އައެވެ. އެހެން ރިވާޔަތެއްގައި ވަނީ އެއީ ޚަޘްޢަމް ވަންހައިގެ މީހެއް ކަމުގައެވެ. އެމީހާ އެކަލޭގެފާނަށް ވިދާޅުވިއެވެ: \"ހަމަކަށަވަރުން އަހުރެންގެ ބައްޕައަކީ ދުވަސްވީ މުސްކުޅިއެކެވެ. ޙައްޖެއް ކުރެވޭހާ ކުޅަދާނަކަމެއް ނުވެއެވެ.\" އަދި އެއް ރިވާޔަތުގައި ވެއެވެ. \"ދުވަސްވީ މުސްކުޅި ބައްޕައެއް ކަމުގައެވެ. އަދި ޙައްޖު ކުރުމުގެ ކުޅަދާނަކަން ނެތި ބައްޕަ ވަނީ ފަރުޟު ޙައްޖު ނުކޮށެވެ.\" އެކަލޭގެފާނު ޙަދީޘް ކުރެއްވިއެވެ: \"ތިބާގެ ބައްޕަގެ މައްޗަށް ދަރަންޏެއް އޮވެފައި، ތިބާ ބައްޕަގެ މަތިން އެ ދަރަނި އަދާކޮށްފިނަމަ، ތިބާގެ ކިބައިން އެކަން ޤަބޫލުކުރެވޭނެ ކަމަށް ތިބާ ދެކެމު ހެއްޔެވެ؟\" އެމީހާ ދެންނެވިއެވެ: \"އާދޭހެވެ.\" ދެން އެކަލޭގެފާނު ﷺ ޙަދީޘް ކުރެއްވިއެވެ: \"ފަހެ އެންމެ ރަޙުމްވެވޮޑިގެންވަނީ ﷲ އެވެ. ތިބާ ތިބާގެ ބައްޕަގެ މަތީން ޙައްޖު ކުރާށެވެ.\"\nޙަދީޘް ތަޚްރީޖު އަދި ޙުކުމް: މުސްނަދު އިމާމް އަޙްމަދު: 16102، 16125، 27417، ސުނަނު އިމާމް އައްދާރިމީ: 1878، 1879، ސުނަނު އިމާމް އައްނަސާއީ: 2638، 2644 މިއެވެ. އަދި އިމާމް އަޙްމަދުއާއި އިމާމް އައްނަސާއީގެ ރިވާޔަތް ޞައްޙަވެފައި އިސްނާދު ރަނގަޅު ކަމުގައިވެއެވެ. އެގޮތުން 'ތަޚްރީޖު މުޝްކިލުލް އާޘާރު' ފޮތުގެ 2541 ގައި ޢަބްދު ﷲ ބްނު ޢައްބާސް - ރަޟިޔަ ﷲ ޢަންހުމާ - ގެ އަރިހުން މިޙަދީޘް ގެންނަވާ އިސްނާދު ޞައްޙަ ކަމުގައި އައްޝައިޚް ޝުޢައިބު އަލްއަރްނާއޫޠު ކަނޑައަޅުއްވާފައިވެއެވެ.\nއަދި މިފަދަ ސިޔާޤަކުން ޢުމަރު ބްނު އަލްޚައްޠާބު - ރަޟިޔަ ﷲ ޢަންހު - ގެ އަރިހުން ޙަދީޘްއެއް އައިސްފައިވެއެވެ. އެއްދުވަހެއްގައި ޢުމަރުގެފާނު އެބޭފުޅާގެ އަނބިކަނބަލުންނަށް ބައްލަވާ ހިތްހަމަޖެހުމާއި މައްލަވަކުރައްވަމުން ގޮސް އަނބިކަނބަލުންގެ ތުންފަތަށް ބޮސްދެއްވުނެވެ. އޭރު އެބޭފުޅާ ހުންނެވީ ރޯދައަށެވެ. ދެން ޢުމަރުގެފާނު ނަބިއްޔާ ﷺ އަރިހަށް ވަޑައިންނަވާ ވިދާޅުވިއެވެ: \"ތިމަންނާއަށް މިއަދު ބޮޑުކަމެއް ކުރެވިއްޖެއެވެ. ތިމަންނަ ރޯދައަށް ހުރެފައި ބޮސްދެއްވިއްޖެއެވެ.\" ފަހެ ﷲ ގެ ރަސޫލާ ﷺ ޙަދީޘް ކުރެއްވިއެވެ: \"ތިބާ ރޯދައަށް ހުރެފައި ތިބާ މަޟްމަޟާ ކުރުން އެބަހީ އަނގަޔަށް ފެންލައި ދޮވުމުގައި ތިބާ ދެކެނީ ކިހިނެއް ހެއްޔެވެ؟\" ޢުމަރުގެފާނު ވިދާޅުވިއެވެ: \"އެކަމުގައި މައްސަލައެއް ނެތެވެ.\" ފަހެ ﷲ ގެ ރަސޫލާ ﷺ ޙަދީޘް ކުރެއްވިއެވެ: \"ފަހެ އެހެންކަމުން ތިކަމުގައިވާ މައްސަލައަކީ ކޮބައި ހެއްޔެވެ؟\"\nޙަދީޘް ތަޚްރީޖު އަދި ޙުކުމް: މުސްނަދު އިމާމް އަޙްމަދު: 138، 372، ސުނަނު އިމާމް އަބޫ ދާވޫދު: 2385، ސުނަނު އިމާމް އައްދާރިމީ: 1765 އެވެ. އަދި މިޙަދީޘް ޞައްޙައެވެ. އަދި މުވައްޠައު އިމާމް މާލިކު: 799 ގައި މިޙަދީޘް ކެނޑިފައިވާ ސަނަދަކުން ގެންނަވާ އެހެނަސް މިޙަދީޘްއަށް ހެކި ލިބޭ ގިނަ ޝާހިދުތައް ވާކަމުގައި ޒިކުރައްވާފައިވެއެވެ. ހަމައެގޮތަށް 'މުސްނަދު އަލްފާރޫޤު' ގެ 1/277 ގައި އިމާމް ޢަލީ ބްނު އަލްމަދީނީ މިޙަދީޘް އިސްނާދު ޙަސަން ރަނގަޅުކަމުގައި ވިދާޅުވިއެވެ. އަދި އިމާމް އަލްޙާކިމް 'އަލްމުސްތަދްރަކު ޢަލައް ޞަޙީޙައިން' ގެ 1592 ގައި މިޙަދީޘް އިމާމް އަލްބުޚާރީ އަދި އިމާމް މުސްލިމްގެ ޝަރުޠުގެ މަތިން ޞައްޙަ ކަމުގައި ގެންނަވާފައި ވެއެވެ. އަދި 'ތަޚްރީޖު މުސްނަދު' ގައި 1/84 އައްޝައިޚް އަޙްމަދު ޝާކިރު ވެސް މިޙަދީޘް ގެންނަވާ އިސްނާދު ޞައްޙަ ކުރެއްވިއެވެ.\nފަހެ ﷲ ގެ ރަސޫލާ ﷺ ގެ އަރިހުން މިފަދަ އެތައް ޙަދީޘްތަކެއް ޞައްޙަ ސުންނަތުގެ ތެރެއިން އައިސްފައިވެއެވެ. އަދި މިފަދަ ޙަދީޘްތަކުން އެނގިގެންދަނީ މިހުންނަ ޙުކުމްތައް އެކަލޭގެފާނު ގެންނަވާފައިވަނީ ވަޤުތުން ބާވައިލެއްވުނު ވަޙީގެ ޖަވާބަކުންނެއް ނޫނެވެ. އެހެނަސް އެކަލޭގެފާނު ޤިޔާސް ކުރެއްވުމެއްގެ ތެރެއިންވާ ޙަދީޘްއަކުންނެވެ. ދެން ފަހެ އެއްވެސް ޝައްކެއްނެތް ގޮތުގައި އެކަލޭގެފާނުގެ ޙަދީޘް ބަސްފުޅަކީ އެކަލޭގެފާނުގެ ލަފްޒުނަމަވެސް މާނާގައި ވަޙީއެއް ކަމުގައި މެނުވީ ނުވެއެވެ. އެއީ އައްނަޖްމު ސޫރަތުގެ 4 ވަނަ އާޔަތުގައި ﷲ ވަޙީ ކުރެއްވި ފަދައިންނެވެ. އެއާއެކުގައި ވެސް އެކަލޭގެފާނުގެ ޒަމާނުގައި ކުރެވޭ ސުވާލުތަކަށް އެވާޤިޢުގައި ޖަވާބު ދެއްވުމުގައި މިވަނީ ޤިޔާސްގެ އުސްލޫބު ބޭނުން ކުރައްވާފައެވެ. އެއީ ބައެއް ޙާލަތްތަކުގައި އެކަލޭގެފާނު އެކަލޭގެފާނުގެ އަޞްޙާބުންގެ އަރިހުން މަޝްވަރާވެސް ހޯއްދަވާ ބީދައިންނެވެ. އަދި އެކަންކަން ވަނީ އިސްލާމް ދީނުގެ ޝަރުޢުގެ ތެރެއިން ހިމެނިގެންނެވެ. އަދި އެއީ މުސްލިމުންނަށް އެކަންކަމުގައިވާ ދަލީލެއްގެ ގޮތުގައެވެ.\nފަހެ އެގޮތުން ފުރަތަމަ ޙަދީޘްގައި މީހެއް ސުވާލު ކުރަނީ ޙައްޖު ފަރުޟުވެފައިވާ ދުވަސްވީ މުސްކުޅި މީހަކަށް އެކަން ކުރުމަށް ކުޅަދާނަ ނުވާނަމަ ދެން ކަންތައް ކުރަންވީ ކިހިނެއްކަމާ ބެހޭގޮތުންނެވެ. އަދި އެކަލޭގެފާނު އެމައްސަލާގައި ގޮތް ނިންމަވަން ގެންނެވީ އެހެން މައްސަލައެކެވެ. އެއީ ދަރަންޏެއް ބޮލުގައި އެޅިފައިވާ މީހަކުގެ މަތީން ދަރަނި އަދާކުރުމުގެ ޙުކުމެވެ. ދެން އެކަންތައް މި މައްސަލައަށް ޤިޔާސް ކޮށްލެއްވީއެވެ. އެހެނަސް އެއީ ޝަރުޠުތަކަކާއި އެކީގައިކަން އެބަ އިނގެއެވެ. އެގޮތުންނަމަ ކުޅަދާނަކަން ނުވާ މީހެއްކަމުގެ ޔަޤީންކަމާއި އަދި އަހުލުވެރިއެއްގެ މަތީން އެކަން ކުރުންކަމާއި އެފަދަ ސަބަބުތަކަކާ ހުރެ ޚާއްޞަ ޙާލަތެއްގެ ގޮތުގައެވެ. ހަމައެގޮތަށް ދެވަނަ ޙަދީޘްގައި ރޯދައަށް ހުރެ އަނބިމީހާއަށް ބޮސްދިނުމުގެ މައްސަލަ އެކަލޭގެފާނު ޤިޔާސް ކުރެއްވީ ރޯދައަށް ހުރެ އަނގަޔަށް ފެން ލައި ދޮވުމުގެ މައްސަލައާއެވެ. އެހެނީ ރޯދައަށް ހުރެ އަނގަޔަށް ފެން ލައި ދޮތަސް ހަރުތެރެއިން އެތެރެއަށް ނުދާހާ ހިނދަކު ރޯދަ ނުގެއްލޭ ފަދައިން އަދި އަނބިމީހާއާ ބޮސްދިނުމަކުން ޖިމާޢުނުވާހާ ހިނދަކު އެކަމުންވެސް ރޯދަ ނުގެއްލޭނެ ކަމަށެވެ. މިއީ ކުރިން ބަޔާންވެ އެނގިގެންވާ ޙުކުމެއްގެ މައްޗަށް ފަހުން އުފެދޭ މައްސަލައެއްގެ ޙުކުމް ޤިޔާސްކޮށް ޙުކުމް ނެރުމެވެ. އަދި އިމާމް އިބްނު އަލްޤައްޔިމްގެ 'އިޢްލާމް އަލްމުވައްޤިޢީން ޢަން ރައްބިލް ޢާލަމީން' ފޮތުގެ ފުރަތަމަ ބައިގައި ރަސޫލާ ﷺ ޤިޔާސްތަކުގެ ގިނަ މިޘާލުތަކެއް ގެންނަވާފައިވެއެވެ.\n3. ޞަޙާބީންގެ ޢަމަލުފުޅުތަކާއި ބަސްފުޅުތައް:\nފަހެ ފުރަތަމަކަމަކަށް ޞަޙާބީންގެ އިޖްމާޢުތަކަކީ ދީނުގެ ޝަރުޢީ ޙުއްޖަތެއްކަން ކަށަވަރެވެ. އަދި އެބޭކަލުންގެ އިޖްތިހާދުތަކަކީ ދަލީލު ގޮތުގައި ނެގޭ ނިންމެވުން ތަކެކެވެ. އަދި އެބޭކަލުންގެ އިޚްތިލާފުތަކަކީ މުޢުތަބަރު ގޮތުގައި ނެގޭ އަހަރެމެންނަށްވާ ލުއިފަސޭހަތަކެކެވެ. އެހެންކަމުން ޞަޙާބީން ދީނުގެ ކަންކަމުގައި އިޖްތިހާދު ކުރައްވާފައިވާނީ އެއްވެސް ޝައްކެއްނެތް ގޮތުގައި ޤުރްއާނާ ސުންނަތުގެ މައްޗަށެވެ. އަދި ނަބިއްޔާގެ ސުންނަތާއި އެކަލޭގެފާނުގެ ހިދާޔަތުގެ މައްޗަށެވެ. އެހެންކަމުން އެބޭކަލުންގެ އުޞޫލަކީ ނަބިއްޔާގެ ސުންނަތް މަތީގައިވާ ޞައްޙަ އުޞޫލެވެ. އަދި އެބޭކަލުންގެ މަންހަޖަކީ އެއީ ސަލަފުންގެ މަންހަޖުގެ ގޮތުގައި އަހަރެމެން ދެކޭ ޤުރްއާނާއި ސުންނަތުގެ މައްޗަށް ފަހުމްކުރުން ބަރޯސާވެ ބިނާވެފައިވާ މަންހަޖެވެ. ފަހެ އެބޭކަލުން ވަނީ އިޖްތިހާދު ކުރުމުގައި ޤިޔާސް ކުރުން ބޭނުން ކުރައްވާފައެވެ.\nފުރަތަމައަށް: އެގޮތުން މުސްލިމުންގެ ނަމާދުގެ ޖަމާޢަތުގައި އިމާމް މީހަކަށް އިސްކުރެވުނު ބޭފުޅާ މުސްލިމުންގެ އުއްމަތުގެ އަމީރެއްގެ ގޮތުގައި އިސްކުރެވުނެވެ. އަދި ﷲ ގެ ރަސޫލާ ﷺ ގެ ޚަލީފާކަމުގައި އަބޫ ބަކްރުގެފާނަށް ބައިޢަތު ހިތްޕެވުމުގެ އެއް އަޞްލަކީ އެމޭރުމުން ގެނެވޭ ޤިޔާސީ ހެކިތަކެކެވެ. އެގޮތުން އެޤިޔާސްގެ އަސާސު ބަޔާންކުރެވެނީ މުސްލިމުންގެ ދީނުގައި އަބޫ ބަކްރުގެފާނުގެ މައްޗަށް އެކަލޭގެފާނު ރުހިވެލެއްވީތީ މުސްލިމުން ދުނިޔޭގެ ކަމުގައި އަބޫ ބަކްރުގެފާނުގެ މައްޗަށް ރުހިގެންވުމެވެ. އެހެންކަމުން ރަސޫލާއަށް ނެންގެވެމުން އައި ޒަކާތް ރަސޫލާއަށް ފަހުގައިވި އެކަލޭގެފާނުގެ ޚަލީފާއަށްވެސް އެނެގުން ވާކަމުގެ މައްޗަށް ޤިޔާސް ކުރެވި ޒަކާތުން މަނާވެގަތް ބައިގަނޑުގެ މައްޗަށް މުރުތައްދު ޙުކުމް ޖެހި އަބޫ ބަކްރުގެފާނު ޚިލާފަތުގައި އެބައިމީހުންނާ ހަނގުރާމަ ކުރެވުނެވެ. އެހެނީ ނަބިއްޔާގެ އަމުރުފުޅަށް ނެގުނު ޒަކާތް އެކަލޭގެފާނުގެ މަޤާމުގައިވާ ފަރާތަށް ނެގޭހިނދު އެކަމުން މަނާ ވެގަތުމަކީ ހަމަ ނަބިއްޔާއަށް ދެކޮޅުހެދުމުގެ ޙުކުމުގައިވާކަމެއް ކަމުގައިވާތީއެވެ. އެއީ އެފަދައިން ޤިޔާސްކޮށް ނިންމެވުނު ޙުކުމެކެވެ.\nދެވަނައަށް: ހަމައެގޮތަށް ޢުމަރުގެފާނުގެ ޚިލާފަތުގައި އެބޭފުޅާ އަބޫ މޫސާ އަލްއަޝްޢަރީ - ރަޟިޔަ ﷲ ޢަންހު - ޤާޟީކަމައިގެން ހުންނެވިއިރުގައި ވަޞިއްޔަތް ކުރައްވަމުން ފޮނުއްވެވި ސިޓީފުޅުގައި ވެއެވެ: \"ދެން ފަހްމަކީ ތިބާއަށް ޤުރްއާނާއި ސުންނަތުން އެކަމެއް ވާރިދުނުވެއްޖެނަމަ އެކަމަށް އެ ޤުރްއާނާ ސުންނަތުން ދަލީލުކުރެވޭ ކަމެވެ. ދެން ތިބާ އެހެންވެއްޖެނަމަ އެކަންކަން ޤިޔާސްކޮށް މިޘާލުތަކުން ދެނެގަންނާށެވެ. ދެން އެކަމުގައި ތިބާއަށް ފެންނަ ﷲ އަށް އެންމެ ލޮބުވެތިވެގެންވާނޭ އަދި ޙައްޤާއި އެންމެ ވައްތަރުވެގެންވާނޭ ގޮތަށް ތިބާ އިޢުތިމާދުވާށެވެ.\"\n[އިޢްލާމް އަލްމުވައްޤިޢީން ލިއިމާމް އިބްނު އަލްޤައްޔިމް: 159/2 https://shamela.ws/book/17798/466#p1 ]\nތިންވަނައަށް: ޢަލީ ބްނު އަބޫ ޠާލިބު - ރަޟިޔަ ﷲ ޢަންހު - ވިދާޅުވިއެވެ: \"ކޮންމެ ޤައުމެއްގެ ބަޔަކުމެ، އެބައިމީހުން ވަނީ އެބައިމީހުންގެ ކަމެއްގައިމެ ބަޔާންވެގެންވާ ގޮތުގެ މަތީގައެވެ. އަދި އެބައިމީހުންގެ ނަފްސުތަކަށްވާ މަޞްލަޙަތެއްގައެވެ. އަދި އެބައިމީހުން ނޫން ބަޔަކުމެ ތަޙައްމަލުކޮށް އުފުލާ ކަންކަމެއްގައެވެ. އަދި ޙައްޤު މަޢުރިފާކޮށް ދެނެގަނެވެނީ ބުއްދީގެ އަހުލުވެރިންގެ ފުށުންވާ ޤިޔާސްކުރުމަކުންނެވެ.\"\n[އަލްޚަޠީބު އަލްބަޣްދާދީ އެބޭފުޅާގެ 'އަލްފަޤީހު ވަލްމުތަފައްޤިހު' ފޮތުގެ: 191/1 ގައި މި އަޘަރު ޢަލީގެފާނުގެ އަރިހުން ގެންނަވާފައިވެއެވެ. ބައްލަވާ: އިޢްލާމް އަލްމުވައްޤިޢީން ޢަން ރައްބިލް ޢާލަމީން ލިއިބްނު އަލްޤައްޔިމް: 355/2 https://shamela.ws/book/17798/662] އިމާމް އިބްނު ޤުދާމާ އަލްމަޤްދިސީ އެބޭފުޅާގެ ފޮތް 'ރައުޟަތުއް ނާޡިރު ވަޖުންނަތުލް މުނާޡިރު' ފޮތުގެ: ޞ 547 ގައި ޤިޔާސްއަށް އިންކާރު ކުރާ މީހުންނަށް ރައްދުގައި ސަލަފުން ޤިޔާސް ޘާބިތު ކުރެއްވިކަމުގެ ފަޞްލުގައި އިމާމް އަޙްމަދު ބްނު ޙަންބަލްގެ ބަސްފުޅު ގެންނަވާފައިވެއެވެ. އެގޮތުން އިމާމް އަޙްމަދު ވިދާޅުވިއެވެ: \"އެއްވެސް މީހަކަށް ޤިޔާސްއާ ނުލައި ފުދިގެންނެއް ނުވަތަ ފަރުޖެހިގެންނުވެއެވެ.\"\n[އަލްޢުއްދާ ފީ އުޞޫލިލް ފިޤްހި ލިލްޤާޟީ އަބޫ ޔަޢްލާ އިބްނު އަލްފައްރާއު: 1280/4 އަދި އައްތަމްހީދު ފީ އުޞޫލިލް ފިޤްހި ލިއަބުލް ޚައްޠާބު އަލްކަލްވަޛާނީ: 365/3] އަދި އިމާމް އިބްނު އަލްޤައްޔިމް ވަނީ އެބޭފުޅާގެ ފޮތް 'އިޢްލާމް އަލްމުވައްޤިޢީން ޢަން ރައްބިލް ޢާލަމީން' ގެ ދެވަނަ ބައިގެ 244 ވަނަ ޞަފްޙާއިން ފެށިގެން، ﷲ ގެ ރަސޫލާ ﷺ ގެ އަޞްޙާބުން ޤިޔާސްގެ މަގުން އިޖްތިހާދު ކުރައްވާ ނެރުއްވާފައިވާ އެބޭކަލުންގެ އެތަކެއް ފަތުވާތަކެއް ޒިކުރު ކުރައްވާފައެވެ.\n4. ޢަޤްލު ނުވަތަ ބުއްދި: ފަހެ އޭގައި ވަނީ ތިން ދަލީލެކެވެ.\nފުރަތަމަ ދަލީލު: އެހެންޏާ ފާޅުވެގެންވާ ނުވަތަ ފޮރުވިފައިވާ ކޮންމެވެސް މަޞްލަޙަތަކަށް ނުވަތަ ޙިކުމަތަކަށް މެނުވީ މާތް ﷲ ޙުކުމެއް ކަނޑައަޅުއްވައި ޝަރުޢު ކުރައްވާފައި ނުވެއެވެ. އަދި ޙުކުމްތައް ކަނޑައެޅި ތަޝްރީޢުވުމުގެ މައިގަނޑު މަޤްޞަދު ގޮސް ނިމެނީ އަޅުތަކުންގެ މަޞްލަޙަތަށެވެ. އެހެންކަމުން ވާޤިޢުގައި މައްސަލައެއް އުފެދޭ އިރުގައި، ސީދާ އެކަމަށް ނައްޞެއް ނެތް ނަމަހީވެސް އެމައްސަލަ އޭގެ މަޞްލަޙަތުވަނީ ކިހިނެއްކަމުގެ ޢިއްލަތަށް ބަލައި ތަޝްރީޢުގައި އައިސްފައިވާ ޙިކުމަތާއި ޢަދާލަތުގެ ދަށުން އެކަމެއް ޝަރީޢަތުގެ މަޤްޞަދާއި އަޅާކިޔާފައި ޙުކުމް ނެރެވެއެވެ. އެހެންކަމުގައިވާނަމަ ޝަރީޢަތުގެ މަޤްޞަދުގެ ތެރެއިން ބުއްދިއާއި ނަފްސު ރައްކާތެރި ކުރުމުގެ މަޤްޞަދުގެ މަޞްލަޙަތާއި ޚިލާފުވާ ކޮންމެ ކަމެއް ފަހެ ޙަރާމްވެގެންދާނެއެވެ. އެއީ މިޘާލަކަށް ރާ ޙަރާމް ކުރެވިފައިވާ ސަބަބާއި ޙިކްމަތަށް އަޅާބަލައި އަދި އޭގެ ޙުކުމް ޙަރާމްވެގެންދިޔަ ޢިއްލަތް އެއީ މަސްތުވުން ކަމުގައިވާތީ ފަހުން އުފެދޭ މިޘާލަކަށް އެހެން ނަމެއް ކިޔާ ބުއިމަކުން ހަމަ އެގެއްލުން ބުއްދިއަށްދީ މަސްތުކުރުވާނަމަ، ޝަރީޢަތުގެ މަޤްޞަދުގެ ތެރެއިން ބުއްދި ސަލާމަތްކޮށް ރައްކާތެރިކުރުމުގެ މަޞްލަޙަތައްޓަކައި އެބުއިމެއްގެ ޙުކުމް ވެސް ޙަރާމްވެގެންދާނެއެވެ. އެއީ އިންސާނާ ހަށިގަނޑަށް ގެއްލުން ދިނުން ޙަރާމްވާ ޤަވާޢިދުގެ ދަށުން ސިނގިރޭޓު ފަދަ އެއްޗެހި ބޮއެ ދުންފަތު އިސްތިޢުމާލުކުރުންވެސް ޢިލްމުވެރިން ޙަރާމް ކުރެއްވި ފަދައިންނެވެ. މިއީ ޤިޔާސް ކުރުމަށް ބުއްދީގެ ގޮތުން ހެކިލިބޭ އަދި ހެކިކޮށްދޭ ކަމެކެވެ.\nދެވަނަ ދަލީލު: ޤުރްއާނާއި ސުންނަތުގެ ނައްޞުތައް ވަނީ މުޙައްދަދުކޮށެވެ. ޔަޢުނީ ވަޙީ އަކީ ހުއްޓިފައިވާ އެއްޗެއް ކަމުން އަހަރެމެންނަށް ފެންނާން އޮތީ ނައްޞުތަކުން ވާޞިލުވި އެއްޗެއް އެކަންޏެވެ. އެއެއް ދެން އިތުރެއް އަދި ވަކި މަދެއް ވެސް ނުވާނެއެވެ. އެހެނަސް އިންސާނުންގެ ތެރޭގައި އާ ކަންތައްތައް ދާނީ އުފެދެމުން އަދި ގިނަވަމުންނެވެ. އެހެންކަމުން ޝަރުޢީ ގޮތުން ވާޤިޢީ އެކިއެކި ފިޤުހީ އާ މައްސަލަތައް އުފެދޭނެކަން ކަށަވަރެވެ. ވީމާ ދެން ކަން ކުރަން އޮންނާނެ ގޮތްތަށްވެސް އިސްލާމް ދީން ވަނީ ބަޔާންކޮށްދެއްވާފައެވެ. އަދި ޤުރްއާނާއި ސުންނަތުގައި ސީދާ ވަކީން ޚާއްޞަކޮށް އަލަށް އުފެދޭ ކަމަށް ނައްޞެއް އައިސްފައި ނެތަސް ދީނުގެ ދަލީލުތަކަކީ ގިނަފަހަރު ޝާމިލު ޢާންމު ދަލީލުތަކެކެވެ. އެދަލީލުތަކުން އިސްތިދުލާލުކުރެވި އިސްތިންބާޠުކުރެވޭ ގޮތުގައެވެ. ނުވަތަ އެދަލީލުތައް އައިސްފައިވަނީ އިތުރު ކަންކަމަށް އިޝާރާތް ކުރެވި އެކިއެކި ވަޖުހުތައް ނެގޭ ގޮތުގައެވެ. އެގޮތުން ދަލީލުތަކުން ކަންކަމަށް އިޖުތިހާދުކުރެވުން ވަނީ ޢިލްމުވެރިންގެ މައްޗަށް ހުޅުވިފައެވެ. އެހެނަސް ދީނުގެ ތެރެއަށް އާކަމެއް ވެއްދުން ވަނީ މަނާކުރެވި ނަހީވެވިގެންނެވެ. އެހެންކަމުން ދީނުގެ ތެރެއަށް އާކަމެއް ވައްދާނަމަ އެވަނީ ބިދުޢާގެ ޙުކުމްތެ ދަށުން ރައްދު ކުރެވިގެންނެވެ. އެއީ ނަބިއްޔާ ﷺ މަޝްހޫރު ޙަދީޘް ބަސްފުޅުގައި އައިސްފައިވާފަދައިންނެވެ. އެހެނަސް ފިޤުހީ ނާޒިލީ މައްސަލަތަކުގައި އޮތީ އެކަމެއްގެ ޙުކުމް ޤުރްއާނާއި ސުންނަތުގެ އަލީގައި ޤިޔާސް ކޮށްގެން ނަމަވެސް އިޖްތިހާދުކޮށް ޙުކުމެއް ނެރުމެވެ. އެފަދަ ޙާލަތްތަކުގައި އެކަހަލަ ޙުކުމްތައް ކަޝްފުވުމަށް ޝަރީޢަތުގެ މީޒާނުން ޤިޔާސް ކުރުމުގެ ދޮރު ވަނީ ހުޅުވިގެންނެވެ.\nތިންވަނަ ދަލީލު: ޤިޔާސް ކުރުމަކީ ސަލާމަތްތެރި ފިޠުރަތާއި އަދި ޞައްޙަ މަންޠިޤާއި ޚިލާފުވާ ކަމެއް ނޫނެވެ. އަދި ފާސިދު ޤިޔާސްތައް އައިސްފައިވުމީ ޤިޔާސް އޭގެ ޒާތުގައި ބާޠިލުވުމެއްވެސް ނޫނެވެ. އެހެނީ ޤިޔާސް ކުރެވެނީ ވަކި ޝަރުޠުތަކަކާއި ވަކި ހަމަ ތަކެއްގެ މަތީންނެވެ. އެއިން ޝަރުޠެއް ވެއްޓިއްޖަނަމަ ނުވަތަ އެއިން ހަމައަކާއި ޚިލާފުވެއްޖެނަމަ އެ ޤިޔާސްއެއް ހުއްދަނުވާނެއެވެ. އެހެންކަމުން ކާނައެއް އޭގައި ޒަހަރެއް ވާތީ އޭގެ ވިހައިން ގެއްލުންވާނެތީ އޭތި ނުކާށޭ ނުވަތަ ޙަރާމޭ ބުނުމުން ދޭހަވަނީ ދެން ބުއިމެއް ވިޔަސް އެއެއްޗެއްގައި އެއްެވެސް ބާވަތެއްގެ ޒަހަރެއް ވާނަމަ އެއިން ވިހަވެ ގެއްލުން ވާނެތީ އެފަދަ ކޮންމެ އެއްޗެއް ބޭނުންކުރުން ޙަރާމް ވާނެ ކަމެވެ.\nވީމާ ބަޔާންމިކުރެވުނު ދަލީލުތަކާއި މިޘާލުތަކާއި ހެކިތަކުން އިސްލާމްދީނުގައި ޤިޔާސްއަކީ ޝަރުޢީ ޙުއްޖަތުގެ ތެރެއިން ހިމެނޭ ޙުއްޖަތެއްކަން ޘާބިތުވެއެވެ.\n[މަބްޙަޘުގެ މަޢުލޫމާތުގެ މައިގަނޑު މަޞްދަރު: އައްޝައިޚް ޢަބްދުލް ވައްހާބު އަލްޚައްލާފު އަލްއުޞޫލީގެ ފޮތް 'ޢިލްމު އުޞޫލު އަލްފިޤްހު'. ބައްލަވާ:\nhttp://www.al-eman.com/%D8%A7%D9%84%D9%83%D8%AA%D8%A8/%D8%B9%D9%84%D9%85%20%D8%A3%D8%B5%D9%88%D9%84%20%D8%A7%D9%84%D9%81%D9%82%D9%87/%D8%A7%D9%84%D8%AF%D9%84%D9%8A%D9%84%20%D8%A7%D9%84%D8%B1%D8%A7%D8%A8%D8%B9:%20%D8%A7%D9%84%D9%82%D9%8A%D8%A7%D8%B3:/i802&d1109874&c&p1",""],["މ.މ.އ.","","","ޤިޔާސްއަށް އިންކާރު ކުރުމާއި އެކަމަށްވާ ރައްދު:\nފުރަތަމަ ބާބު: ޤިޔާސްއަށް އިންކާރު ކުރުން:\nކުރިންވެސް އިޝާރާތް ކުރެވުނު ފަދައިން ބައެއް ބިދުޢަވެރި ފިރުޤާގެ އަހުލުވެރިން ޤިޔާސްއަށް އިންކާރު ކުރެއެވެ. އަދި ޤިޔާސްއަކީ އިސްލާމްދީނުގެ ޝަރީޢަތުގައި ޙުއްޖަތެއްގެ ގޮތުގައި ބެލެވޭނެ ކަމެއް ކަމުގައި އެބައިމީހުން ނުދެކެއެވެ. އަދި ޤިޔާސްއަށް އިންކާރު ކުރާ ފަރާތްތަކުން އެބައިމީހުން ޤިޔާސްއަށް އިންކާރު ކުރާ ސަބަބުތަކާއި ދަލީލުތައް ވެސް ގެނެއެވެ. ފަހެ އެބައިމީހުން ގެންނަ އެޝުބުހަތަކަށް ރައްދު ދެވުމުގެ ކުރިން ޤިޔާސްގެ މުހިއްމުކަން ބަޔާކޮށްލާނަމެވެ. ފުރަތަމައަށް: ޤިޔާސްގެ މުހިއްމުކަން:\nދީނުގައި އެނގިގެންވާނޭ ގޮތުގައި ނައްޞުތަކަކީ ޢަދަދު ކަނޑައެޅިފައިވާ މިންވަރެއްގައިވާ އެއްޗެކެވެ. އަދި ހިނގަމުންދާ ކަންތައްތަކަކީ ވަކި މިންވަރެއް ނެތިވެ އުފެދެމުން އަންނަ ކަންތައްތަކެކެވެ. އެހެންކަމުން ދީނުގައި މިހިނގާ ކޮންމެ ކަމަކަށް ނުވަތަ ޖެހޭހާ ކޮންމެ މައްސަލައަކަށް ަޞަރީޙަ ނައްޞެ އައިސްފައި ނޯވެދާނެއެވެ. އެހެނަސް އެނައްޞުތައް އައިސްފައިވަނީ ޢާންމު ކަންތައްތަކެއްގެ މައްޗަށް ޝާމިލުކޮށެވެ. އެއާއެކުގައި އޭގެއިން ވަކި ކަމަކަށް އިސްތިދުލާލުކޮށް ވަކި ޙުކުމެއް ނެރެން އިސްތިންބާޠުކުރެވޭނޭ މަގު ވަނީ ޢިލްމުވެރިންގެ އަތްމައްޗަށް ހުޅުވިގެންނެވެ. އެހެންކަމުން މި އުފެދޭ ގިނަ އާ މައްސަލަތަކަށް ގޮތް ނިންމާ ޙުކުމްތައް ކަނޑައެޅުމަށް ޢިލްމުވެރިންގެ އިޖްތިހާދުވަނީ ނުލާހިކު ބޮޑަށް ބޭނުން ޖެހިފައެވެ. އަދި މިފަދަ ކަންކަމަށް ޙުއްޖަތް ގެނައުމަށް އެންމެ އެކަށީގެންވާ އެކައްޗަކީ ޤިޔާސްއެވެ. އެހެންކަމުން ބައެއް ސަލަފުން ވިދާޅުވެފައިވަނީ ޤިޔާސް އަކީ ޟަރޫރީ އެއްޗެއް ކަމުގައެވެ. އަދި އަލްޖުވައިނީ ގެންނަވާފައި ވެއެވެ. އަލަށް މި އުފެދޭ ޙާދިޘާތައް ނުވަތަ އަލަށް މިޖެހޭ މައްސަލަތަކުގައި އެކަމަށް ސީދާ ނައްޞެއް އައިސްފައިނުވެއެވެ. އަދި އެފަދައިން ވާތީ އެކަކު ނޫން ގިނަ އިމާމުންތައް ވިދާޅުވިއެވެ: ޤިޔާސް ކުރުން ބޭނުން ނުކުރި ނަމަހީ އަލަށް މި އުފެދޭ އެތަކެއް ޙަދީޘާތަކާއި މައްސަލަތަކުގައި ޙުކުމްތަކަކަށް ވާޞިލުނުވެ ދޫކޮށްލެވިފައި ވީހެވެ. އެއީ ނައްޞުތަކަކީ މަދު އެއްޗަކަށް ވެފައި ޖެހޭ މައްސަލަތަކަކީ އެއްވެސް ނިމުމެއް ނެތި އުފެދެމުންދާނޭ ކަންތައްތަކެއް ކަމުގައި ވާތީއެވެ. [އަލްބަޙްރުލް މުޙީޠު ލިއްޒަރްކަޝީ]\nއަދި އުއްމަތްވަނީ ޤިޔާސްއަށް ޢަމަލުކުރުމުގެ މައްޗަށް އިޖްމާޢު ވެގެންނެވެ. އަދި އެކަމަށް އެތަކެއް އަޘަރުތަކެއް ވާރިދުވެފައި އެބަ ހުއްޓެވެ. އަދި އޭގެ މާނަ ދޭހަވާ ގޮތަށް ޞަޙާބީންނާއި ތާބިޢީންނާއި އަދި ހިދާޔަތުގެ އިމާމުންގެ އަރިހުން މުތަވާތިރުކޮށް އައިސްފައިވެއެވެ. އަދި މުޢުތަބަރު ހަތަރު މަޛުހަބުގެ އިމާމުން ދެކިލައްވަނީވެސް ޤިޔާސް ކުރެވޭނެ ކަމަށެވެ. އަދި އުޞޫލީ ޢިލްމުވެރިންވެސް ޤިޔާސް އެއީ އަޞްލެއް ކަމުގައި ނިންމުމުގައި އިއްތިފާޤުވެފައިވެއެވެެ. އެއީ ދެން ބިދުޢަވެރި މުޢުތަޒިލީ އިބްރާހީމް ބްނު ޔަސާރަށް ނިސްބަތްވާ އައްނައްޡާމީން އަތުވެއްޖައުމަށް ދާންދެނެވެ. ފަހެ އެބައިމީހުން ޤިޔާސްއަށް އިންކާރު ކުރިއެވެ. އަދި އެގޮތުގައި އެތަކެއް މުޢުތަޒިލީން ވިއެވެ. އަދި ދާވޫދު އައްޡާހިރީވެސް އެއަށް އަސަރު ޖެހުނެވެ. ދެން ޡާހިރީ މަޛްހަބުގެ އިބްނު ޙަޒްމު މެން ފަދަ ޡާހިރީންވެސް މިގޮތް ދެކުނެވެ. އަދި ރާފިޟީންގެ އިމާމިއްޔާ ފިރުޤާ ވެސް މެއެވެ. އަދި މިޒަމާނުގެ ފަހުގެ ބައެއް މީހުންނާއި އިސްލާމްދީނަށް ނިސްބަތްވެގެން އުޅޭ ޙިޒްބުއްތަޙްރީރުފަދަ ޖަމާޢަތްތައް މިގޮތް ދެކެއެވެ. އަދި މީގެ އަނެއްކޮޅުވެސް ވެއެވެ. ޤިޔާސް ކުރި ކުރީނުންހެން ގޮސް ފޮތާއި ސުންނަތާއި ޚިލާފުވެ އަމިއްލަ ރައުޔަށް ޤިޔާސް ވެސް ކުރެއެވެ.\nއެހެންކަމުން ޤިޔާސްއަށް އިންކާރު ކުރުމުގައި ޙައްދު ފަހަނަ އަޅައިގޮސް ފަހެ އެ ޙަރާމް ކުރާ ބަޔަކުވެސް ވެއެވެ. އަދި ޟަރޫރަތެއްގައި ޤިޔާސްއަށް ޢަމަލު ކުރުމާއި އަދި ޝަރުޠުތަކާ އެކީގައި ޤިޔާސްއަށް ޢަމަލު ކުރާ ބަޔަކުވެސް ވެއެވެ. އެއީ މައްސަލައެއްގެ ނުވަތަ ނާޒިލާ ކަމެއްގައި ޙުކުމެއް ފޮތާއި ސުންނަތާއި އިޖްމާޢުން އައިސްފައި ނެތް ނަމައެވެ. އެހިސާބުން މަޖުބޫރު ވެގެން ދަނީ ޤިޔާސް ކުރުމަށެވެ. އެހެންކަމުން ޤިޔާސްގެ މުހިއްމުކަން ހާމަވެގެން ދަނީ މިފަދަ ޙާލަތްތަކުގައާއި މިފަދަ ދަނޑިވަޅުތަކުގައެވެ.\nhttps://shamela.ws/book/1749/2#p1\nދެވަނައަށް: ޤިޔާސްއަށް އިންކާރު ކުރާ ބައެއް ފަރާތްތައް:\n1. ޝިޔަޢީން: ޝިޔަޢީންގެ ތެރެއިން ޤިޔާސްއަށް އިންކާރު ކުރަނީ އިމާމިއްޔާއިންނެވެ. ތަޢާރަފް: އަލް-އިމާމިއްޔާ الإمَامِيَّة: މިބަސް ނެގިފައިވަނީ ”އިމާމް“ (މުސްލިމުންގެ ވެރިޔާ) މި ލަފުޒުންނެވެ. އަދި މިފަދައިން ނިސްބަތް ވަނީ މިބައިމީހުން ދެކޭ ގޮތުން އިސްލާމް ކަމުގެ އެންމެ ވަރުގަދަ ރުކުނަކީ އިމާމު ކަން ކަމުގައިވާތިއެވެ. މިބައިމީހުން ދެކެނީ ﷲ އާއި ރަސޫލާގެ އަމުރަކީ ވެރިކަން ޢަލީ އަށް ޙައްޤުވުން ކަމެވެ. އަދި އެހެންކަމުން އަބޫ ބަކުރުގެފާނާއި، ޢުމަރުގެފާނާއި އަދި ޢުޘްމާނުގެފާނުގެ ޚަލީފާކަމަށް ވުރެ ޢަލީގެފާނު އައުލާކަން ބޮޑުވެގެން ވާ ކަމެވެ. އަދި އެބޭކަލުންނާއި ދެކޮޅުވެރިވެ އެބޭކަލުންނާއި އެކުވާ އަޞްޙާބުންނާއި އުއްމުލް މުއުމިނީން ޢާއިޝާ އަށް ބަދުބަސް ރައްދުކުރެއެވެ. ރާފިޟީން ނޭ ކިޔެނީ މިބައިމީހުންނަށެވެ.\nދެން ފަހެ ޒައިދު (ބުނު ޒައިނުލް ޢާބިދީން) އަށް ބައިޢަތު ދީފައިވާ ކޫފާގެ ބޮޑުން އަދި އަޝްރާފުންގެ ތެރެއިން ބަޔަކު އެކަލޭގެފާނު ގާތަށް ގޮސް ސުވާލު ކުރިއެވެ: ”ﷲ ތިބާ އަށް ރަޙުމަތްލައްވާށިއެވެ. އަބޫ ބަކުރު އާއި ޢުމަރު އާއި މެދު ތިބާ ބުނަނީ ފަހެ ކީކޭ ހެއްޔެވެ؟“ ވިދާޅުވިއެވެ: ”އެދެބޭކަލުންނާއި މެދު ހެވެއް ނޫނީ އަހަރެންނެއް ނުބުނަމެވެ. ހަމަ އެފަދައިން އަހަރެންގެ އަހުލުންގެ ގާތުން (ޢަލީގެފާނުގެ ޢާއިލާ ތެރެއިން) ހެވެއް ނޫނީ އެދެބޭކަލުންނާއި މެދު އަޑު ނާހަމުއެވެ. އަހަރެމެންނަކަށް އެދެބޭކަލުން އަނިޔާވެރިވެ ނުލައްވައެވެ. އަދި އަހަރެމެން ނޫން ބަޔަކަށް ވެސް އެވެ. އަދި ﷲ ގެ ފޮތާއި އެއިލާހުގެ ނަބިއްޔުގެ ސުންނަތަށް ޢަމަލުކުރެއްވިތެވެ.“\nއަދި އިތުރަށް ވެއެވެ: ”ދެން ކޫފާގެ އަހުލުން އެކަލޭގެފަނު އަރިހުން މިވާހަކަތައް އަޑު އިވުމުން (رَفَضُوه) އެކަލޭގެފާނާއި ދެކޮޅުވިއެވެ. އަދި އަލްބާޤިރު ގާތަށް ޖެހުނެވެ. އެހެންކަމުން ޒައިދު ވިދާޅުވިއެވެ: ”އެއުރެން މިއަދު އަހަރެމެންނާއި ދެކޮޅުހަދައިފިއެވެ. (رفضونا)“ ރާފިޟާ (الرافضة) އޭ މިވެރިންނަށް ކިޔުނީ މިހެންވެގެނެވެ.“\n[ނާސިޚުއް ތަވާރީޚް: 590/2 ގައި 'އަޙްވާލުލް އިމާމް ޒައިނުލް ޢާބިދީން' ގެ ސުރުޚީގެ ދަށުން] މިބައިމީހުން އައްރަޖްޢާ އާއި ޣައިބާ އާއި ތަޤިއްޔާ އަށް އީމާންވެއެވެ. އަދި މުޞްޙަފް ފާޠިމާ ކިޔާ ޤުރުއާނެއް ވެސް އެވެރިންނަށް ވާކަމެވެ. މިވެރިންގެ މަގުފުރެދުންތައް ގިނަގުނައެވެ.\nޢަލީގެފާނަށް ފަހު، ދެން އިމާމުކަމުގެ ޙައްޤު ލިބިފައިވަނީ ޙަސަން އަށް ކަމާއި އޭގެ ފަހުން، އެކަލޭގެފާނުގެ އަޚު އަލްޙުސައިން ދެން އެކަލޭގެފަނުގެ ދަރިކަލުން ޒައިން އަލްޢާބިދީން، ދެން އެކަލޭގެފަނުގެ ދަރިކަލުން މުޙައްމަދުލް ބާޤިރު ދެން އެކަލޭގެފަނުގެ ދަރިކަލުން ޖަޢުފަރުއް ޞާދިޤު އަށް ކަމަށް މިބައިމީހުން ދެކެއެވެ. މިއަށް ފަހު އިމާމުކަން ޙައްޤުވާ ފަރާތާއިމެދު މިބައިމީހުން ދެކަފިވިއެވެ. އެއީ މައިގަނޑު ދެގޮތްޕަކަށެވެ: އެއީ އިޘްނާ ޢަޝަރިއްޔާއިންނާއި އިސްމާޢިލީންނެވެ. https://t.me/qalandhar/888 މަޖްދުއްދީން އިބްނު ތައިމިއްޔާގެ ފޮތް 'އަލްމުސައްވައްދާ ފީ އުޞޫލިލް ފިޤްހި' ފޮތުގެ: ޞ 368 ގައި އެބޭފުޅާ ވިދާޅުވިއެވެ: \"އަދި ޒައިދީން ޤިޔާސްއަށް ޢަޤްލީ ގޮތުންނާއި ޝަރުޢީ ގޮތުންވެސް މަނާ ކުރެތެވެ.\" އެހެންނަމަވެސް މަޝްހޫރުކޮށް ޤިޔާސްއަށް އިންކާރު ކުރާ ޝިޔަޢީ ބައިގަނޑަކަށް ވަނީ އިމާމިއްޔާއިންނެވެ. އެއީ ޚުދު ޒައިދީންވެސް އެކަމަށް އިޢުތިރާފުވާ ފަދައިންނެވެ. އަލްމަންޞޫރު ބިﷲ އަލްޤާސިމް ބްނު މުޙައްމަދު ބުންޏެވެ. އަދި އޭނާއީ ޔަމަނުގައި އުޅުނު ޒައިދީންގެ ޢިލްމުވެރިއެކެވެ. ޝަރީޢަތުގެ ބާބުގައި އޭނާ ބުންޏެވެ: \"އަދި ޝަރީޢަތުގެ ދަލީލުތަކަކީ ޤުރްއާނާއި ސުންނަތާއި އެބައެއްގެ މައްޗަށް ސަލާމް ލެއްވި އަހަރެމެންގެ އިމާމުން އިޖްމާޢުއާއި އަދި ޖުމްހޫރުއާއި އަދި އިމާމިއްޔާއިންނާއި ޚިލާފަށް ޤިޔާސްއެވެ.\" [އަލްއަސާސް ލިވަހްބީ އަފަންދީ ނަމްބަރު 356 ޞ 55، އިތުރަށް:]\n2. އަލްޤާސާނީން އަދި އައްނަހްރަވާނީން:\nތަޢާރަފު: އަލްޤާސާނީން: އެޠަރީޤާ ނިސްބަތް ވަނީ އަބޫ ބަކްރު މުޙައްމަދު ބްނު އިސްޙާޤް އަލްޤާސާނީއަށެވެ. އެއީ އީރާން ހިސާބުގެ ޤާސާން ކިޔޭ ރަށަކަށް ނިސްބަތްކޮށެވެ. އަދި އޭނާއީ ދާވޫދު އައްޡާހިރީގެ އަޞްޙާބުން ކުރެ މީހެކެވެ. އަދި ދާވޫދުގެ ކިބައިން ޢިލްމު ނެގުމާ އެކުގައި އޭނާ ވަނީ ދާވޫދުގެ އެތަކެއް އަޞްލުތަކާއި ފަރުޢުތަކާއި އަދި ގިނަ މައްސަލަތަކާއި ޚިލާފުވެފައެވެ. އެއާއެކު ވެސް ޤިޔާސްއަށް އިންކާރު ކުރުމުގައި އެއްގޮތްވެފައި ވެއެވެ. އެހެންކަމުން މިއީ ޡާހިރީ މަޛްހަބުން ކުރި ފަޅައިފައިވާ ޠަރީޤާއެކެވެ. [ޠަބަޤާތު އައްޝީރާޒީ: ޞ 149، އަލްއިނާރާ ޝަރްޙު ކިތާބުލް އިޝާރާ ލިއްޝައިޚް ފިރްކޫސް: ޞ 357 ]\nއައްނަހްރަވާނީން: ޠަބަޤާތު އައްޝީރާޒީގެ: ޞ 176 ގައި އައިސްފައިވަނީ އައްނަހްރަބާނީ ކަމުގައެވެ. އަދި އިބްނު އައްނަދީމްގެ އަލްފިހްރިސްތުގެ: ޞ 218 ޠަބަޢާގައި އައިސްފައިވަނީ އައްނަހްރަވާނީ ކަމުގައެވެ. އަދި ބުނެވެއެވެ. އައްނަހްރަމާނީއެވެ. އަދި އައްނަހްރަވާނީ އަލްޖަރީރީ ނުވަތަ މަޝްހޫރުކޮށް އިބްނު ޠަރާރު އަބުލް ފަރަޖު އަލްމުޢާފީ އައްނަހްރަވާނީ އާއި މި އައްނަހްރަވާނީއާ ތަފާތު ކުރުން ހުއްޓެވެ. [އަލްއިނާރާ ޝަރްޙު ކިތާބުލް އިޝާރާ ލިއްޝައިޚް ފިރްކޫސް: ޞ 359] އައްނަހްރަވާނީ އެއީ ޢިރާޤުގެ ނަހްރަވާން ކިޔޭ ސަރަހައްދަށް ނިސްބަތް ކޮށެވެ. އަދި ބޮޑަށް ބުރަވެވެނީ އައްނަހްރަވާނީއަކީ އަބޫ ސަޢްދު އައްސަމްޢާނީ 'އަލްއަންސާބު' ފޮތުގެ: 296/5 ގައި ޒިކުރު ކޮށްފައިވާ އަބޫ ބަކްރު މުޙައްމަދު ބްނު މޫސާ ބްނު އަލްމުޘައްނާ އައްދާވޫދީ އައްޡާހިރީ ކަމުގައެވެ. އެއީ ދާވޫދު އައްޡާހިރީގެ މަޛްހަބުގެ މަތީގައިވި އެ މަޛްހަބުގެ ފިޤުހުވެރިއެކެވެ. ނުވަތަ އަބޫ ބަކްރު އަލްބާބޫނީ ޢުމަރު ބްނު ރައުޙު ބްނު ޢަލީ ބްނު ޢައްބާދުވއައްނަހްރަވާނީ އަލްމުޢުތަޒިލީ ކަމުގައެވެ. އެއީ މަޝްހޫރުކޮށް ނަމަ އިބްނު އަލްބާބުނާއީއެވެ. [ތާރީޚު އަލްބަޣްދާދު ލިލް ޚަޠީބު އަލްބަޣްދާދީ: 142/13، މުޢުޖަމު ތާރީޚުއް ތުރާޘް އަލްއިސްލާމީ ފީ މަކްތަބާތިލް ޢާލަމި - އަލްމަޚްޠޫޠަތު ވަލްމަޠްބޫޢާޠު ލިޢަލީ ރިޟާ ބްލޫޠު: 2268/3] ދެން ފަހެ 'އަލްކައުކަބު އަލްމުނީރު' ގެ ޝަރަޙާގައި އައިސްފައިވާފަދައިން މިދެ ޠަރީޤާގެ އަހުލުވެރީންގެވެސް މަޝްހޫރު ބަހަކީ ޤިޔާސްއަށް ޢަމަލު ނުކުރުމެވެ\n[ބަޙްޘު: ޙުއްޖިއްޔަތުލް ޤިޔާސް - މުޙްސިން ޙަމީދު މުޙްސިން އައްނުމައިރީ ޞ 55]\n3. އައްނައްޡާމިއްޔާ:\nތަޢާރަފު: އެއީ އަބޫ އިސްޙާޤް އިބްރާހީމް ބްނު ސައްޔާރު އައްނައްޡާމްއަށް ނިސްބަތްކޮށެވެ. އަދި އޭނާއީ ބަޣުދާދަށް އުފަންވި މުޢުތަޒިލީ މަޛްހަބުގެ ކަލާމުގެ މީހެކެވެ. އަދި އޭނާ އަލްޖާޙިޡްގެ ޝައިޚެވެ. [ތާރީޚު އަލްބަޣްދާދީ ލިޚަޠީބު އަލްބަޣްދާދީ: 94/6] އަލްޖާޙިޡް ބުނެފައި ވެއެވެ: \"ކަލާމާއި ފިޤުހަށް އައްނައްޡާމްހާ މޮޅު އެހެން އެކަކުވެސް އަހުރެން ނުދެކެމެވެ. [ޠަބަޤާތު އަލްމުޢުތަޒިލާ: ޞ 62]\nއެބައިމީހުންނާ މެދުގައި އައިސްފައިވާ ފާޅުކަން ބޮޑު ބަހަކީ އެބައިމީހުން މި ޝަރީޢަތުގައި ޤިޔާސް ކުރުން މަނާ ކަމުގައި ދެކުމެވެ. އެއީ އެބައިމީހުން ދެކޭ ގޮތުގައި ޝަރީޢަތް އައިސްފައިވަނީ މުތަމާޘިލުކަންކަން ވަކިކޮށް އަދި މުޚްތަލިފުކަންކަން ޖަމާވުމުގެ މައްޗަށް ބިނާކޮށެވެ.\n4. ޡާހިރިއްޔާ:\nތަޢާރަފު: އެއީ އަބޫ ސުލައިމާނު ދާވޫދު ބްނު ޢަލީ ބްނު ޚަލަފް އައްޡާހިރީ އަލްއަޞްބަހާނީ އެވެ. އޭނާއީ ޡާހިރީންގެ އިމާމެވެ. އޭނާއާ މެދުގައި ބުނެވެނީ އޭނާގެ ޢަޤުލު އޭނާގެ ޢިލްމަށްވުރެ ގިނަ ކަމުގައެވެ. [ތާރީޚުލް ބަޣުދާދު ލިޚަޠީބު އަލްބަޣްދާދީ: 369/8، ވަފިއްޔާތު އަލްއަޢްޔާން: 26/2، ތަޛްކިރަތުލް ޙުއްފާޡް: 57/2]\nޡާހިރީ މަޛްހަބުގެ ތައުސީސީ އިމާމް ކަމުގައިވާ ދާވޫދު ބްނު ޢަލީ އައްޡާހިރީ ޤިޔާސްއަށް އިންކާރު ކުރާ ކަމުގައި ވެއެވެ. [އަލްއަޙްކާމް އަލްއާމުއްދީ މުޖައްލަދު 3 ޞަފްޙާ 22] އެހެނަސް ދާވޫދު އައްޡާހިރީ އިންކާރު ކުރަނީ ޤިޔާސް އަލްޚަފީ ކަމުގައި ވެއެވެ. އަދި ޤިޔާސް އަލްޖަލީއަށް އިންކާރު ނުކުރާ ކަމުގައި ވެއެވެ. އެފަދައިން އަލްޢައްޠާރު 'އަލްޙާޝިއްޔާ' ގެ ޖ4 ޞ22 ގައި ޒިކުރު ކުރައްވާފައި ވެއެވެ. އަދި ޤިޔާސް ޖަލީ ގެންނަވާ އެއީ އިސްތިންބާޠުކަމުގައި ނަން ދެއްވި ކަމުގައި ވެސް އަލްޢައްޠާރު ގެންނެވިއެވެ.\nއަދި އަނެއްބައި ބޭފުޅުން ވިދާޅުވާ ގޮތުގައި ދާވޫދު އައްޡާހިރީ ޖުމްލަކޮށް ޤިޔާސް އެއްކޮށް ދޫކޮށްލާ ކަމުގައިވެއެވެ. އަދި ޡާހިރީންގެ އެންމެން ވެސް ވަކި އިސްތިޘްނާ އެއް ނެތިވެ ޤިޔާސް އެކީ އެކައްޗަކަށް އިންކާރު ކުރާކަމުގައި އައްރާޒީ ގެނެއެވެ. [އުޞޫލު އައްސަރްޚަސީ ޖ2 ޞ 119 އަދި އަލްމިންހާޖު ފޮތުގެ ޖ3 ޞ8 އަދި އަލްމުސްތަޞްފާގެ ޖ2 ޞ 234] ދެން ފަހެ ޡާހިރީ މަޛްހަބުގައި ޤިޔާސްއަށް އިންކާރު ކުރުން ޘާބިތުވެގެން ދަނީ ދާވޫދު އައްޡާހިރީގެ އިސްދަރިވަރު އަދި އެ މަޛްހަބުގެ އިމާމުން ކުރެ އިބްނު ޙަޒްމު އަލްއަންދަލޫސީގެ ބަސްތަކުންނެވެ. އިބްނު ޙަޒްމު ބުނުއްވަތެވެ: \"އަދި ޡާހިރުގެ އަހުލުވެރިން ދެކޭ މަގަކީ ދީނުގައި ޤިޔާސްގެ ބަހަކީ ޖުމްލަކޮށް ބާޠިލުވެގެންވާ ބަހެއް ކަމުގައެވެ. އަދި އެބައިމީހުން ބުނެތެވެ. އެއްވެސް ކަމަކުން ކުރެ ކަމެއްގައި ﷲ ތަޢާލާގެ ބަސްފުޅެއްގެ ނުވަތަ ނަބިއްޔާ ﷺ ގެ ބަސްފުޅެއްގެ ނުވަތަ ކަމެއްގެ ނުވަތަ އިޤްރާރެއްގެ ނުވަތަ އިޖްމާޢެއްގެ ނައްޞަކުން މެނުވީ ޙުކުމްއެއް ގެނައުން އެއްގޮތަކަށްވެސް ހުއްދަވެގެންނެއް ނުވެއެވެ. ނައްޞަކާ ނުލައި ޖާއިޒެއް ނުވާނެއެވެ... އަދި މިއީ އަހަރެމެންގެ ޤައުލެވެ. އެ ޤައުލުގެ މައްޗަށް އަހަރުމެން ﷲ ތަޢާލާއަށް ދީންވެރިވެގެން ވަމެވެ.\" [އަލްއަޙްކާމް ލިއިބްނު ޙަޒްމު: 931] ފަހެ އެހެންކަމުން ޡާހިރީން ޤިޔާސް އެކީ އެކައްޗަކަށް ޖުމްލަކޮށް އަދި ތަފްޞީލުކޮށްވެސް އެ ޤިޔާސްއަށް އިންކާރު ކުރެތެވެ. އެއީ އޭގައި ޢިއްލަތެއްގެ މައްޗަށް ނައްޞުވެވިގެންވާ ޤިޔާސްއަށް ދާންދެން އެބައި އެމީހުން ދޫކޮށްލަތެވެ. [ޖުމްލަގޮތެއްގައި މަޢުލޫމާތުގެ މަޞްދަރު: ބަޙްޘު: ޙުއްޖިއްޔަތުލް ޤިޔާސް - މުޙްސިން ޙަމީދު މުޙްސިން އައްނުމައިރީ ޞ 53 އިން ޞ 59]\nހަތަރުވަނަ މަބްޙަޘު:\nދެވަނަ ބާބު: ޤިޔާސްއަށް އިންކާރު ކުރާ މީހުން ގެންނަ ޝުބުހަތަކާއި އެއަށްވާ ރައްދު:\nފުރަތަމަ ޝުބުހަ: އެބައިމީހުން ބުނާ ގޮތުގައި ޤިޔާސް ބިނާ ވެގެން ވަނީ ޡައްނު ނުވަތަ ހީގެ މައްޗަށެވެ. އެއީ ނައްޞެއްގެ ޙުކުމްގެ ޢިއްލަތް ވަނީ އެފަދައިން ކަމުގައެވެ. އަދި ހީގެ މައްޗަށްވާ ކަމެއް ނަމަ އެއީ ހީގެ ތެރެއިންވާ އެއްޗެއް ކަމުގައެވެ. އަދި ﷲ ތަޢާލާ ވަނީ ހީގެ މައްޗަށް ތަބާވާމީހުންނަށް ޢައިބުކުރައްވާ އެގޮތަށް ކަންތައް ނުކުޅައުމަށް އަންގަވާފައެވެ. އެގޮތުން އެކަލާނގެ ވަޙީކުރެއްވިއެވެ: { وَلَا تَقۡفُ مَا لَیۡسَ لَكَ بِهِۦ عِلۡمٌۚ } [سُورَةُ الإِسۡرَاءِ: ٣٦] މާނައީ: \"އަދި ތިބާއަށް އެކަމަކާމެދު އެނގުމެއް ނުވާކަމަކަށް، ތިބާ ތަބާ ނުވާށެވެ!\" އަދި އެކަލާނގެ ވަޙީކުރެއްވިއެވެ: { یَـٰۤأَیُّهَا ٱلَّذِینَ ءَامَنُوا۟ ٱجۡتَنِبُوا۟ كَثِیرࣰا مِّنَ ٱلظَّنِّ إِنَّ بَعۡضَ ٱلظَّنِّ إِثۡمࣱۖ } [سُورَةُ الحُجُرَاتِ: ١٢] މާނައީ: \"އޭ އީމާން ވެއްޖެ މީސްތަކުންނޭވެ! ތިޔަބައިމީހުން ހީގެ ތެރެއިން ގިނަކަންތަކާ ދުރުވެގަންނާށެވެ! ހަމަކަށަވަރުން، ބައެއް ހީއަކީ ފާފައެކެވެ.\" ފަހެ އެހެންކަމުން ޤިޔާސްއަށް ޙުކުމް ކުރުން ޞައްޙަ ނުވާނެ ކަމުގައެވެ. އެހެނީ އެއީ ހީއަށް ތަބާވުން ކަމުގައިވާތީއެވެ.\nޝުބުހައިގެ ރައްދު: މިއީ ބަލިކަށި ޝުބުހައެކެވެ. އެހެނީ ޡައްނީ ނުވަތަ ހީގެ މައްޗަށް ތަބާވުން ނަހީވެގެންވަނީ ޚާއްޞަ ގޮތެއްގައި ޢަޤީދާގެ ބާބުގައެވެ. އަދި ޢަމަލީ ޙުކުމް ތަކުގައި ޡައްނީ ދަލީލު ނެގެއެވެ. އަދި ތަބާވުން ނަހީވަނީ ޡައްނަށް ނުވަތަ ހީއަށް އޭގެ ޒާތުގައި ޢަމަލުކުރުމެވެ. ދެން ޡައްނީ ދަލީލުގެ މައްޗަށް ޤިޔާސް ކުރުން ދޫކޮށްލާނަމަ ފަހެ ޤަޠުޢީ ދަލީލަކުން ޤިޔާސް ކުރެވުން ވަނީ ކިހިނަކުން ހެއްޔެވެ؟ އަދި ހުރިހާ ކަމެއްގައިމެ ޤަޠުޢީ ދަލީލު އައިސްފައި ނުވެއެވެ. އެއާއެކުގައި ޡައްނީ ދަލީލުގެ މައްޗަށް ޙުކުމް ނެގެއެވެ. އެހެންކަމުން ޡައްނަށް ތަބާވާތީބުނެ ޤިޔާސް ފޮޅާލުމަށް ގެންނަ ބަސް އެއީ އިއްތިފާޤުން ބާޠިލު ބަހެކެވެ. އެހެނީ ނައްޞުތަކުގެ ގިނަ ދަލާލަތު އައިސްފައިވަނީ ޡައްނީ ގޮތުގައިވާތީއެވެ.\n[މުރާޖަޢާ ކޮށްލާ!]\nދެވަނަ ޝުބުހަ: ޤިޔާސް ބިނާވެގެން ވަނީ ޙުކުމްތަކުގެ ޢިއްލަތް ދެނެގަތުމުގެ ތަފާތު ނަޡަރުތަކެއްގެ މައްޗަށެވެ. ނުވަތަ އެކި އިޚްތިލާފު ހުރި ބެލުންތަކެއްގެ މައްޗަށެވެ. އޭރުން އެވަނީ ޙުކުމްތައް އިޚްތިލާފުވެ ފުށުއަރާނެކަމެއް ކަމެއްގެ ގޮތުގައެވެ. އަދި ޙަކީމްވަންތަ ފަރާތްޕުޅުގެ ޝަރުޢުގައި އެކަލާނގެ ޙުކުމްފުޅުތަކެއް ފުށުނާރާނެއެވެ.\nޝުބުހައިގެ ރައްދު: އަދި މިއީ ކުރިން ގެނެވުނު ޝުބުހައަށްވުރެ މާ ބަލިކަށި ޝުބުހައެކެވެ. އެހެނީ ޤިޔާސްއަށް ބިނާކޮށްވާ އިޚްތިލާފަކީ ޢަޤީދާގައި ނުވަތަ ދީނުގެ އަޞްލުތަކުގެ ތެރެއިން އަޞްލެއްގައިވާ އިޚްތިލާފެއް ނޫނެވެ. އަދި އެހެނެއްކަމަކު ޤިޔާސްއިން ނުކުންނަ އިޚްތިލާފެއް ވަނީ ޢަމަލީ ޖުޒްއީ އަޙްކާމުތަކުގައެވެ. އެބަހީ ފިޤްހީ ފުރޫޢީ ޙުކުމްތަކެއްގައެވެ. އެއީކީ އޭގައި އިޚްތިލާފެއް އުފެދިގެން ބޮޑު މަފްސަދާއަކަށް ދާނޭ ކަމެއް ނޫނެވެ. އަދި ފަހަރުގައި އޭގެ ސަބަބުން މީސްތަކުންނަށް އެދެވިގެންވާ މަޞްލަޙަތަކަށް ވާޞިލުވެދެއެވެ. އެއީ މީސްތަކުންނަށްވާ ރަޙްމަތެއްގެ ގޮތުގައެވެ. އަދި ދީނުގައި އިޖްތިހާދު ކުރެވޭ މަޖާލަކީ ވެސް ފިޤްހީ ކަންކަމެވެ. އަދި އޭގައިވެސް ޞައްޙަ ޞަރީޙަ ނައްޞެއް އައިސްފައިވާނަމަ އިޖްތިހާދުކޮށްގެން އެހެން ޙުކުމްތަކެއް ނެރުން ހުއްދަ ނުވެސް ވާނެއެވެ. އަދި ދެން ޢަޤީދާއާއި ދީނުގެ އަޞްލުތަކުގައި އިޖްތިހާދުކުރުމީ ކަނޑައެޅިގެން ޙަރާމް ކަމެކެވެ. އެހެނީ އެއީ ސާފު ކަނޑައެޅި ނިމިފައިވާ ކަންކަމެވެ. އޭގެ ކަމެއްގައި އިޖްތިހާދުކޮށްގެން ނުކުންނަ ނަތީޖާއަކީ ބިދުޢައާއި ފުރެދުން ކަމުގައި ނޫނީ ނުވެއެވެ. އެއާ ޚިލާފަށް ފިޤުހުގެ ނާޒިލާ މައްސަލަތަކުގައި އިޖްތިހާދުގެ ދޮރު ވަނީ ޢިލްމުވެރިންގެ މައްޗަށް ހުޅުވިފައެވެ. އަދި އެ އިޖްތިހާދުގެ ތެރޭގައި ޤިޔާސްގެ މަގަކީ ހުއްދަ މަގެކެވެ.\nތިންވަނަ ޝުބުހަ: ރައުޔާ ޙުކުމްތަކުގައި ރައުޔު ބޭނުން ކުރުމަށް ޞަޙާބީން ޛައްމުކޮށް އެއްޗެހި ކިޔާފައިވާ ބައެއް ޢިބާރާތްތައް އެބައިމީހުން ނަޤްލުކުރެއެވެ. އެގޮތުން އެބައިމީހުން ގެންނަ އެއްބަހަކީ ޢުމަރުގެފާނުގެ ބަސްފުޅެވެ: \"ތިޔަބައިމީހުން ރައުޔުގެ އަޞްޙާބުން ކުރެން ހުށިޔާރުވާހުށިކަމެވެ. ފަހެ ހަމަކަށަވަރުން އެބައިމީހުންނީ ސުނަނުތަކުގެ ޢަދުއްވުންނެވެ. ޙަދީޘްތައް ޙިފްޡުކޮށް ދަސްކުރުމުން ވަރުބަލިވެގެން ފަހެ އެބައިމީހުން ރައުޔުން ބުނަން ފެށިއެވެ. ފަހެ އެބައިމީހުން ފުރެދުނެވެ. އަދި އެބައިމީހުން އެހެންމީހުން ފުރެއްދިއެވެ.\" [ސުނަނު އައްދާރްޤުޠްނީ: 256/6] އަދި ހަމަ މިފަދަ ޢިބާރާތެއް އަނަސް ބްނު މާލިކު - ރަޟިޔަ ﷲ ޢަންހާ - ގެ އަރިހުންވެސް އައިސްފައިވެއެވެ. އެބޭފުޅާ ވިދާޅުވިއެވެ: \"ތިޔަބައިމީހުން ރައުޔުގެ އަޞްޙާބުންނާ މެދުގައި ހުށިޔާރުވާހުށިކަމެވެ. ފަހެ ހަމަކަށަވަރުން އެބައިމީހުންނީ ސުންނަތުގެ އަހުލުވެރީންގެ ޢަދުއްވުންތަކެކެވެ.\" [ޙިލްޔަތުލް އައުލިޔާއި ވަޠަބަޤާތުލް އަޞްފިޔާއި ލިއަބޫ ނުޢައިމު އަލްއަޞްބަހާނީ: 326/6]\nއަދި އިމާމް އަބޫ ދާވޫދު އެބޭފުޅާގެ ސުނަނުގައި ޢަލީގެފާނުގެ އަރިހުން ގެންނަވާފައިވެއެވެ. ޢަލީގެފާނު ވިދާޅުވިކަމުގައެވެ: \"ދީންވަނީ ރައުޔުގެ މައްޗަށް ކަމުގައިވީނަމަ، ޚުއްފުގައި ފެން ފުހުމުގައި ޚުއްފުގެ މަތީގައި ފެން ފުހުމަށްވުރެ ޚުއްފުގެ ދަށުގައި ފެން ފުހުން މާ އައުލާ ވެގެންވީހެވެ. އަދި ހަމަގައިމު ވެސް ﷲ ގެ ރަސޫލާ ﷺ އެކަލޭގެފާނުގެ ދެޚުއްފުގެ ބޭރުފުށުން މަތީގައި ފެން ފުއްސެވީތީ އަހުރެން ދެކުނީމެވެ.\" [ސުނަނު އަބީ ދާވޫދު: 162، 163، 164 އަދި ސުނަނުއް ދާރިމީ: 742، މުސްނަދު އަޙްމަދު: 737، 917، 943، 1013، 1015، 1264، އަދި މުޙައްދިޘުން މި އަޘަރު ޞައްޙަ ކުރައްވަތެވެ.]\nއަދި ސުނަނު އަބީ ދާވޫދު ލިޔުއްވި އިމާމް އަބޫ ދާވޫދު ސުލައިމާނު ބްނު އަލްއަޝްޢަޘް އަލްއަޒްދީ އައްސިޖިސްތާނީ ގެ ދަރިކަލުން އަބޫ ބަކްރު ބްނު އަބޫ ދާވޫދު ވިދާޅުވިއެވެ: \"ރައުޔުގެ އަހުލުވެރީންނަކީ ބިދުޢާގެ އަހުލުވެރީންނެވެ.\" [އަލްއިޢްތިޞާމް ލިއްޝާޠިބީ: 176/1]\nއަދި މިފަދަ އެތައް ޢިބާރާތްތަކެއް 'ރައުޔަށް' ޢައިބު ބަސް ބުނެވިފައިވާ ރިވާވެގެން އައިސްފައިވެއެވެ. އެގޮތުން އިމާމް އިބްނު ޢަބްދުލްބައްރު އެބޭފުޅާގެ 'ޖާމިޢު ބަޔާން އަލްޢިލްމި ވަފަޟްލިހީ ފޮތުގެ: 135/2 ގައާއި އިމާމް އައްލާލަކާއީ އެބޭފުޅާގެ 'އުޞޫލު އިޢްތިޤާދި އަހްލިއް ސުންނާ' ފޮތުގެ: 123/1 ގައި ވެސް މިފަދަ ގިނަ ބަސްފުޅުތަކެއް ޒިކުރުކުރައްވާފައިއެވެ.\nޝުބުހައިގެ ރައްދު: ރައުޔަށް މިފަދައިން ޛައްމުކޮށް ބަސްބުނެފައިވާ އަޘަރުތައް ސަލަފުންގެ އަރިހުން އައިސްފައިވަނީ ޤިޔާސްއަށް ޛައްމުކުރުމުގެ ސިޔާޤަކުން ވެސް އުސްލޫބަކުންނެއްވެސް ނޫނެވެ. އެހެނެއްކަމަކު ރައުޔަށް ޛައްމުކޮށްފައިވާ ބަސްތައް ޞަޙާބީންނާއި ތާބިޢީންގެ އަރިހުން ސަލަފުން ގެންނަވާފައިވަނީ ހަވާނަފްސަށް ބިނާވެ އަމިއްލަ ރައުޔަށް ކަންކަން ނިންމުމާ މެދުގައެވެ. އަދި ޚާއްޞަގޮތެއްގައި އެއީ ނައްޞެއް ނުވަތަ އިޖްމާޢު އައިސްފައިވާ ކަންކަމުގައި އަމިއްލަ ރައުޔު އިސްކުރުމުގެ ސަބަބުން އެކަމަށް ރައްދު ދިނުމުގެ ގޮތުންނެވެ. ފަހެ ނައްޞެއް އައިސްފައިވަނިކޮށް އެހެން ނައްޞެއްގެ މައްޗަށް ރުޖޫޢަވާނޭހެން އަމިއްލަ ރައުޔަށް އިޖްތިހާދު ނުކުރެވޭ ހުއްޓެވެ. ފަހެ ސަލަފުން ވަނީ މިފަދައިން ނައްޞުތަކުގެ މައްޗަށް އަމިއްލަ ރައުޔު އިސްކުރުމާއި ހަވާނަފްސުގެ އިޖްތިހާދުތައް ކުރުމާއި އަދި ޤިޔާސްގައި އިމެއްނެތިވެ ފުޅާވެގެން ދިޔުމަށް އިންކާރު ކުރައްވާ އަދި އޭގެ އަހުލުވެރީންނަށް ރައްދުދީ އޭގެ އަހުލުވެރީންނަށް ޠަޢުނު ކޮށްފައިވެއެވެ. އެއީ ސަލަފުންގެ ޒަމާނުގައި އެކަމަށް މަޝްހޫރުވެގެން ދިޔަ ޙަނަފީންނާ މެދުގައެވެ. އަދި އަޘަރާއި ޙަދީޘް މަތިވެރި ކުރާ އަޘަރީންނާ ޚިލާފަށް ރައުޔު މަތިވެރި ކުރަމުން ދިޔައީ ރައުޔުގެ އަހުލުވެރީން ކަމުގައިވާ އަބޫ ޙަނީފާއާއި އަބޫ ޙަނީފާގެ އަޞްޙާބުންނެވެ. އެގޮތުން އިމާމް އަޙްމަދުގެ ދަރިކަލުން އިމާމް ޢަބްދު ﷲ ބްނު އިމާމް އަޙްމަދުގެ 'ކިތާބުއް ސުންނާ' ފޮތުގެ 'ތިމަންގެ ބައްޕާފުޅު އެބަހީ އިމާމް އަޙްމަދުގެ އަރިހުންނާއި އަދި އެހެން މަޝާޔިޚުންގެ އަރިހުން އަބޫ ޙަނީފާއާއި މެދުގައި ރައްކާކުރެވިފައިވާ ބަސްތައް' ދާރުއްލުއުލުއުގެ ޗާޕުގެ ޞަފްޙާ 118 - 147 ގައި ގެނެސްދެއްވާފައިވެއެވެ. އެހެންކަމުން މިފަދަ އަޘަރުތަކުން ޤިޔާސް ކުރުން އެކީއެކައްޗަކަށް ބާޠިލުކަމަށް ދަލީލެއް ނުކުރެއެވެ. އެހެނަސް ޤިޔާސްގައި ގެންގުޅެން ޖެހޭ ހަމަތަކާއި ޟަވާބިޠުތަކެއް ވާކަން މި އަޘަރުތަކުން ދޭހަ ކޮށްދެއެވެ. އިމާމް އިބްރާހީމް އައްނަޚަޢީ ވިދާޅުވިއެވެ: \"ހަމަކަށަވަރުން އަހަރެންނަށް އެންމެ ޙަދީޘްއެއް އަޑުއަހަމެވެ. ދެން އެއަޑުއެހި ޙަދީޘްގެ މައްޗަށް ސަތޭކައެއްހާ ކަންކަމަށް އަހުރެން ފަހެ ޤިޔާސް ކުރަމެވެ.\" [ޖާމިޢު ބަޔާން އަލްޢިލްމި ވަފަޟްލިހީ ލިއިބްނު ޢަބްދުލްބައްރު: 82/2]\n[އިތުރަށް ބައްލަވާ: އައްޝައިޚް ޢަބްދުލް ވައްހާބު އަލްޚައްލާފު އަލްއުޞޫލީގެ ފޮތް 'ޢިލްމު އުޞޫލު އަލްފިޤްހު'\nhttp://www.al-eman.com/%D8%A7%D9%84%D9%83%D8%AA%D8%A8/%D8%B9%D9%84%D9%85%20%D8%A3%D8%B5%D9%88%D9%84%20%D8%A7%D9%84%D9%81%D9%82%D9%87/i802&n9&p1",""],["މ.މ.އ.","","","ޖަންނަތަށް ނުވަތަ ނަރަކައަށް ވަނުމުގެ އެންމެ ބޮޑުވެގެންވާ އެއްސަބަބަކީ ތިބާގެ ދުލެވެ!\nﷲ ތަޢާލާ ވަޙީކުރެެއްވިއެވެ: { مَّا یَلۡفِظُ مِن قَوۡلٍ إِلَّا لَدَیۡهِ رَقِیبٌ عَتِیدࣱ } [سُورَةُ قٓ: ١٨] މަޢްނާއީ: \"އޭނާ ބުނާ ލަފްޡުގެ ތެރެއިން އެންމެ ޤަވްލެއްވެސް ރަޤީބުއާއި ޢަތީދުއޭ ކިޔުނު ދެ މަލަކުން އޭނާގެ ގާތުގައި ވަނިކޮށް މެނުވީ އޭނާއަށް އެއްވެސް ބަހެއް ނުބުނެވެއެވެ.\" [ސޫރަތު ޤާފު: 18]\nއަދިވެސް އެކަލާނގެ ވަޙީ ކުރެއްވިއެވެ: { وَإِنَّ عَلَیۡكُمۡ لَحَـٰفِظِینَ (١٠) كِرَامࣰا كَـٰتِبِینَ (١١) یَعۡلَمُونَ مَا تَفۡعَلُونَ (١٢) } [سُورَةُ الانفِطَارِ: ١٠-١٢] މަޢްނާއީ: \"އަދި ހަމަކަށަވަރުން ތިޔަބައިމީހުންގެ މައްޗަށް ރައްކާތެރިވެ ބަލަހައްޓަވާ މަލާއިކަތުން ވެއެވެ. (އެއީ) މާތްވެގެންވާ، ލިޔުއްވާ މަލާއިކަތުންނެވެ. ތިޔަބައިމީހުން ކުރާ ކަންތައް އެ މަލާއިކަތުން ދެނެވަޑައިގެންވެއެވެ.\" [ސޫރަތު އަލް-އިންފިޠާރު: 10-12]\nއަލް-ޙާފިޡް އިބްނު ކަޘީރު (728ހ.) ގެ ތަފްސީރުގައި ވިދާޅުވިއެވެ: \"މީހާ ކުރާ ކަންތައް އެކަމެއް ބަލަހައްޓައި އަދި އޭނާ ބުނާ ކޮންމެއެއްޗެއް ލިޔެވިގެން މެނުވީ އާދަމުގެ ދަރިޔާ އެއްވެސް ވާހަކައެއް ނުދައްކައެވެ. އަދި އޭނާގެ ކޮންމެ ކަމެއް ލިޔެވޭ ހުއްޓެވެ. އަދި އެންމެ ކަލިމަތެއްވެސް އަދި އެންމެ ޙަރަކަތެއްވެސް ދޫ ނުކުރެވޭ ހުއްޓެވެ.\"\nތިބާގެ ދުލަކީ ޖަންނަތަށް ވަދެގެންދާނޭ އެންމެ ބޮޑުވެގެންވާ ސަބަބު ކަމުގައި ފަހަރެއްގައި ވެދާނެއެވެ. އެއީ އެދުލުގެ ޞާޙިބު އެދުލަށް ރައްކާތެރިވެގެންނެވެ. އެންމެހާ ނުބައި ކަންތައްތަކުން އެދޫ ރައްކާތެރި ކޮށްގެންނެވެ. އަދި ﷲ ތަޢާލާގެ ޛިކްރުތަކުން އެދޫ ތެތްކޮށްލައިގެންނެވެ.\nފަހެ ސަހްލު ބްނު ސަޢްދު – رَضِيَ اللَّهُ عَنْهُ – ގެ އަރިހުންވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ ޙަދީޘްކުރެއްވިއެވެ: \"އޭނާގެ ދެކަތުރު ކަށިގަނޑުގެ ދޭތެރޭގައިވާ އެތި (އެބަހީ އޭނާގެ ދޫ)، އަޑު އޭނާގެ ދެފައި ދޭތެރޭގައިވާ އެތި (އެބަހީ އޭނާގެ ފަރްޖަށް) ޖާމިނުވެ (އެއަށް ރައްކާތެރިވާކަމުގެ ޔަޤީންކަމާއި ގެރެންޓީކަން) ތިމަންކަލޭގެފާނަށް ދީފި މީހެއް ނަމަ، އޭނާއަށް ޖަންނަތު (ލިބޭނެ ކަމުގެ ޔަޤީން ގެރެންޓީކަމަށް) ތިމަންކަލޭގެފާނު ޖާމިނުވަމެވެ.\" [ރިވާކުރެއްވީ އިމާމް އަލް-ބުޚާރީ، ދޫ ރައްކާތެރިކުރުމުގެ ބާބު، ޙަދީޘް: 6119]\nހަމައެފަދައިން މީހާ ނަރަކަ ވަނުމުގެ އެންމެ ބޮޑުވެގެންވާ ސަބަބުތަކުގެ ތެރެއިން ތިބާ ދޫ އެބަ ވެއެވެ. އެއީ އޭނާ އެދުލަށް ރައްކާތެރި ނުވެއްޖެނަމައެވެ. އަދި ޝަރްޢީ ޙުކްމުތަކުގެ މިންގަނޑުތަކުގެ މަތީގައި އެ ދޫ ނުހިފެހެއްޓިއްޖެނަމައެވެ. ފަހެ އަބޫ ހުރައިރަތު – رَضِيَ اللَّهُ عَنْهُ – ގެ އަރިހުން ވެއެވެ. އެބޭފުޅާ ވިދާޅުވިއެވެ: ﷲ ގެ ރަސޫލު ﷺ އާ ސުވާލު ކުރެވުނެވެ. ޖަންނަތަށް އެންމެ ގިނަ ބަޔަކު ވަންނަނީ ކޮން ކަމަކައިގެންތޯއާ މެދުގައެވެ. ފަހެ އެކަލޭގެފާނު ޙަދީޘް ކުރެއްވިއެވެ: \"ﷲ އަށް ތަޤްވާވެރިވުމާއި އަދި ޚުލްޤު ހެޔޮވެ ރަނގަޅުވުމެވެ.\" އަދި ނަރަކައަށް އެންމެ ގިނަ ބަޔަކު ވަންނަނީ ކޮން ކަމަކައިގެންތޯއާ މެދުގައި އެކަލޭގެފާނާ ސުވާލު ކުރެވުނެވެ. ފަހެ އެކަލޭގެފާނު ޙަދީޘް ކުރެއްވިއެވެ: \"އަނގަޔާއި އަދި ފަރްޖެވެ.\" [ރިވާ ކުރެއްވީ އިމާމް އަޙްމަދު: 7723، އަދި އިމާމް އިބްނު މާޖަހް: 4244، އަދި އަލް-އަދަބު އަލް-މުފްރަދުގައި އިމާމް އަލް-ބުޚާރީ: 304]\nއަދި އިންސާނާ މުހިއްމު ކަމެއް ކަމުގައި ނަހަދާ ހަމަ ބުނެލާ ކަލިމަތެއް އެއީ އޭނާ ނަރަކަ ވަންނާނޭ ސަބަބެއް ކަމުގައި ވެދާނެއެވެ. ކިއެއް ހެއްޔެވެ. އޭނާ އެފަދަ ބަހެއް ބުނެލައިފާ މިނިޓުކޮޅަކަށް ފަހުގައި އޭނާ އެހަނދާންވެސް ނެތިދާނެއެވެ. އަދި ގައިމު އެބަހުގެ ސަބަބުން އޭނާ އަބަދުގެ އަބަދަށް އަބާއްޖަވެރިކަން ޖެހިދެއެވެ. އަދި އޭނާ އެދިޔަ ޙިސާބަށް ދާނެކަމަކަށް އޭނާ ހިއެއްވެސް ނުކުރެތެވެ. އަދި މިކަމުން އަހަރެމެންނަށް ބަޔާންކޮށްދެނީ ބުނެލާ ކަލިމަތެއްގެ މުހިއްމު ވަރެވެ. އަދި ދުލުގެ ނުރައްކާތެރިކަމެވެ.\nފަހެ އަބޫ ހުރައިރަތު – رَضِيَ اللَّهُ عَنْهُ – ގެ އަރިހުން ވެއެވެ. ހަމަކަށަވަރުން ﷲ ގެ ރަސޫލު ﷺ ޙަދީޘްކުރެއްވިއެވެ: \"ހަމަކަށަވަރުން އަޅާ ކަލިމަތެއް ބުނެ ވާހަކަދައްކަތެވެ. އޭނާ އެބުނާ އެކަލިމަތުގައި ވަނީ ކޮންފަދަ ކަމެއްކަން އޭނާއަށް ބަޔާންވެގެން ނުވެއެވެ. އޭގެ ސަބަބުން މަޝްރިޤާއި އަދި މަޣްރިބާއި ދެމެދުހާ ދުރުމިނަށް އޭނާ ނަރަކައަށް ވެއްޓިގެން ދެއެވެ.\" [ރިވާކުރެއްވީ އިމާމް އަލް-ބުޚާރީ، ދޫ ރައްކާތެރިކުރުމުގެ ބާބު: 6122، އަދި އިމާމް މުސްލިމް: 5414]\nއެހެންކަމުން މުސްލިމު މީހާގެ މައްޗަށް ﷲ ގެ ރަސޫލު ﷺ އެންމެ ބޮޑަށް ބިރުފުޅުވެގެންވީ އެއްކަމަކީ އޭނާގެ ދުލެވެ. އަދި އެހެން ނުވާންވީ ކީއްވެ ހެއްޔެވެ؟ އެހެނީ އެދުލަކީ މީސްތަކުން މޫނު ވަތަށް ނަރަކަ ވައްޓުވައިލާ ކަމެކެވެ. ފަހެ ސުފްޔާނު ބްނު ޢަބްދު ﷲ އައް-ޘަޤަފީ – رَضِيَ اللَّهُ عَنْهُ – ގެ އަރިހުން ވެއެވެ. އެބޭފުޅާ ވިދާޅުވިއެވެ: އަހުރެން ބުނީމެވެ: އޭ ﷲ ގެ ރަސޫލުއެވެ.\nއަހުރެން އެކަމެއްގައި ހިފަހައްޓާނޭ ކަމެއް ކިޔައިދެއްވާށެވެ. އެކަލޭގެފާނު ޙަދީޘްކުރެއްވިއެވެ: \"ތިބާ ބުނާށެވެ. ﷲ އީ އަހުރެންގެ ރައްބުއެވެ. ދެން ތިބާ ސީދާވެ ދެމިހުންނާށެވެ.\" އަހުރެން ބުނީމެވެ: އޭ ﷲ ގެ ރަސޫލުއެވެ. އަހުރެންގެ މައްޗަށް ކަލޭގެފާނު އެންމެ ބޮޑަށް ކަލޭގެފާނު ބިރުފުޅުވެގެންވަނީ ކޮން ކަމެއް ހެއްޔެވެ؟ ފަހެ އެކަލޭގެފާނު އެކަލޭގެފާނުގެ ދޫފުޅުފައި އަމިއްލަ ނަފްސުފުޅަށް ހިފަހައްޓަވާ ދެން ޙަދީޘްކުރެއްވިއެވެ: \"މިއެވެ.\" [ރިވާ ކުރެއްވީ އިމާމް އަޙްމަދު: 15146، އަދި އިމާމް އައް-ތިރްމިޛީ، ޒުހްދުގެ ފޮތުގައި ދުލަށް ރައްކާތެރިވުމުގެ ބާބު: 2392، އަދި އިމާމް އިބްނު މާޖަހް، ފިތުނަތަކުގެ ފޮތުގައި، ފިތުނަތަކުގައި ދޫ ހިފެހެއްޓުމުގެ ބާބު: 3970]\nއަދި މުޢާޛު ބްނު ޖަބަލު – رَضِيَ اللَّهُ عَنْهُ – އަރިހުން ވެއެވެ. އެބޭފުޅާ ވިދާޅުވިއެވެ: ދަތުރެއްގައި ނަބިއްޔު ﷺ އާ އެކުގައި އަހުރެން ވީމެވެ. ފަހެ އަހަރެމެން ދަތުރުގައި ކުރިއަށް ދަނިކޮށް އެއްދުވަހުގައި އެކަލޭގެފާނުއާ ކައިރީގައި އަހަރުން ވީމެވެ. ފަހެ އަހުރެން ބުނީމެވެ: އޭ ﷲ ގެ ރަސޫލުއެވެ. އަހުރެން ޖަންނަތަށް ވަންނާނޭ، އަދި އަހުރެން ނަރަކައިން ދުރުކޮށްދޭނޭ ޢަމަލެއް ކަލޭގެފާނު އަހުރެންނަށް ޚަބަރު ދެއްވާށެވެ. އެކަލޭގެފާނު ޙަދީޘް ކުރެއްވިއެވެ: \"ހަމަގައިމު ތިބާ ތިޔަ ސުވާލު ކުރެއްވީ ބޮޑުވެގެންވާ ކަމަކާ ބެހޭ ގޮތުންނެވެ. އަދި ހަމަކަށަވަރުން، އެމީހެއްގެ މައްޗަށް ﷲ ފަސޭހަ ކޮށްދެއްވައިފި މީހަކަށް، އެ ކަމަކީ ނުހަނު ފަސޭހަ ވެގެންވާ ކަމެކެވެ: ތިބާ ﷲ އަށް އަޅުކަން ކުރާށެވެ. އަދި އެކަލާނގެއަށް ޝިރްކު ނުކުރާށެވެ. އަދި ތިބާ ނަމާދު ޤާއިމު ކުރާށެވެ. އަދި ތިބާ ޒަކާތު ދޭށެވެ. އަދި ތިބާ ރަމަޟާނުގައި ރޯދަ ހިފާށެވެ. އަދި ތިބާ ގެފުޅުގައި ޙައްޖު ވާށެވެ.\" ދެން އެކަލޭގެފާނު ޙަދީޘް ކުރެއްވިއެވެ: \"ތިމަންކަލޭގެފާނު ތިބާއަށް ހެޔޮކަމުގެ ދޮރުތައް ދައްކަވައި ނުދެއްވަންތޯއެވެ؟ ރޯދައަކީ އައްޑަނައެކެވެ. (އެބަހީ: ރައްކާތެރި ކަމެކެވެ.) އަދި ފެނުން އަލިފާން ނިވޭ ފަދައިން، ޞަދަޤަތުން ފާފަ ފޮހެވިގެންދެއެވެ. އަދި (ހަމަ އެފަދައިން) ރޭގަނޑުގެ މެންދަމުގައި މީހަކު ކުރާ ނަމާދު ވެސްމެއެވެ.\" އެބޭފުޅާ ވިދާޅުވިއެވެ: ދެން އެކަލޭގެފާނު (މި އާޔަތް) ކިޔަވައި ވިދާޅުވިއެވެ: ﴿تَتَجَافَىٰ جُنُوبُهُمْ عَنِ الْمَضَاجِعِ يَدْعُونَ رَبَّهُمْ خَوْفًا وَطَمَعًا وَمِمَّا رَزَقْنَاهُمْ يُنفِقُونَ * فَلَا تَعْلَمُ نَفْسٌ مَّا أُخْفِيَ لَهُم مِّن قُرَّةِ أَعْيُنٍ جَزَاءً بِمَا كَانُوا يَعْمَلُونَ﴾ [سُورَةُ السَّجْدَة: 16 - 17] \"އެބައިމީހުންގެ އަރިކަށިތައް ތަންމަތިތަކާ ފޭވެ (ރޭއަޅުކަން ކުރުމަށް ޓަކައި ނިދި ދޫކޮށްލާފައި ތެދުވެ)، އެބައިމީހުންގެ ރައްބަށް ބިރުވެތިކަމާއި އުއްމީދާއެކު އެބައިމީހުން ދުޢާއު ކުރެއެވެ. އަދި ތިމަން ރަސްކަލާނގެ، އެބައިމީހުންނަށް ދެއްވި ތަކެތިން، އެބައިމީހުން ހޭދަ ކުރެއެވެ. ފަހެ އެބައިމީހުންނަށްޓަކައި ފޮރުއްވާފައިވާ ލޮލުގެ ފިނިކަން (އެބަހީ: ސުވަރުގޭގެ ނިޢުމަތްތައް) އެއްވެސް ނަފްސަކަށް ނޭނގޭނެއެވެ. އެއީ އެބައިމީހުން ކޮށްއުޅުނު ޢަމަލުތަކުގެ ޖަޒާއުއެއްގެ ގޮތުންނެވެ.\" ދެން އެކަލޭގެފާނު ޙަދީޘް ކުރެއްވިއެވެ: \"މުޅި މި ދީނުގެ ކުރީކޮޅަކީ ކޮބައިކަމާއި، މި ދީނުގެ ތަނބާއި ކުރިބޯށްޓަކީ ކޮބައިކަމާ މެދުގައި ތިމަންކަލޭގެފާނު ތިބާއަށް ކިޔައި ނުދެއްވަންހެއްޔެވެ؟\" އަހުރެން ދެންނެވީމެވެ: އާދޭހެވެ. އޭ ﷲ ގެ ރަސޫލުއެވެ. އެކަލޭގެފާނު ޙަދީޘް ކުރެއްވިއެވެ: \"މި ދީނުގެ އެންމެ ކުރީކޮޅަކީ އިސްލާމްކަމެވެ. އަދި މި ދީނުގެ ތަނބަކީ ނަމާދެވެ. އަދި މި ދީނުގެ ކުރިބޯށްޓަކީ ޖިހާދެވެ.\" އެއަށްފަހުފައި އެކަލޭގެފާނު ޙަދީޘް ކުރެއްވިއެވެ: \"އެ ހުރިހާ ކަމަކަށް ބާރުވެރިކޮށްދޭނެ ކަމަކާ ބެހޭ ގޮތުން ތިމަންކަލޭގެފާނު ތިބާއަށް ކިޔައި ނުދެއްވަން ހެއްޔެވެ؟\" އަހުރެން ދެންނެވީމެވެ: އާދޭހެވެ. އޭ ﷲ ގެ ރަސޫލާއެވެ. ދެން އެކަލޭގެފާނު ދޫފުޅުގައި ހިފަހައްޓަވާފައި ޙަދީޘް ކުރެއްވިއެވެ: \"ތިބާގެ މައްޗަށް މީތި ތިބާ ހިފަހައްޓާށެވެ.\" އަހުރެން ދެންނެވީމެވެ: އޭ ﷲ ގެ ނަބިއްޔުއެވެ. އަހަރެމެން އެއަކުން (ދުލުން) ދައްކާ ވާހަކަތަކުގެ ސަބަބުން އަހަރެމެން ހިއްޕެވޭނެ ހެއްޔެވެ؟ (އެބަހީ: އެކަމުގެ ސަބަބުން އަހަރެމެންނަށް ޢުގޫބާތު ދެވޭނެ ހެއްޔެވެ؟) ފަހެ ނަބިއްޔު ޙަދީޘް ކުރެއްވިއެވެ: ”އޭ މުޢާޛެވެ. ތިބާގެ މަންމައަށް ތިބާ ގެއްލިދާށެވެ. (ނޯޓު: މިއީ ކަމެއްގެ ބޮޑުކަން ހާމަކުރަން ޢަރަބީންގެ ދޫމަތިން ބުނެ އުޅޭ އިބާރާތެކެވެ. ބަދު ދުޢާއު ކުރުމުގެ މާނައިގައި ބުނާ ބަހެއް ނޫނެވެ.) އަދި މީހުންގެ ދޫތަކުން ހޯދައިގަތް ކަންތަކުން މެނުވީ، އެބައިމީހުން ނަރަކައިގެ ތެރެއަށް މޫނުވަތަށް —ނުވަތަ ނޭފަތް ވަތަށް— އެއްލާލެވޭނެ ހެއްޔެވެ؟\" [ރިވާކުރެއްވީ އިމާމް އަޙްމަދު: 21521، އަދި އިމާމް އައް-ތިރްމިޛީ: 2607، އަދި އިމާމް އިބްނު މާޖަހް، ފިތުނަތަކުގެ ފޮތުގައި، ފިތުނަތަކުގައި ދޫ ހިފެހެއްޓުމުގެ ބާބު: 3971]\nއެއްފަހަރަކު ޢުމަރު ބްނު އަލް-ޚައްޠާބު – رَضِيَ اللَّهُ عَنْهُ – އަބޫ ބަކްރު އައް-ޞިއްދީޤު – رَضِيَ اللَّهُ – ގެ އަރިހަށް ވެންނެވިއެވެ. އޭރު އަބޫ ބަކްރު އެބޭފުޅާގެ ދޫފުޅުގައި ހިފަހައްޓަވާ ދައްމަވަނީއެވެ. ފަހެ އެބޭފުޅާއަށް ޢުމަރު ވިދާޅުވިއެވެ: ތިބާ ތިކަން ހުއްޓައިލާށެވެ. ﷲ ތިބާއަށް ފުއްސަވާށިއެވެ. ފަހެ އަބޫ ބަކްރު ވިދާޅުވިއެވެ: ހަމަކަށަވަރުން މީތި (އެބަހީ: ދޫ) އަހުރެން ތަންތަނަށް ގެންގޮސްދެއެވެ. (އެބަހީ: ދުލުގެ ސަބަބުން މީހާ ޙާލަތުތަކަށް ވައްޓައިލާ ކަމަށާއި، މަޥްޤިފުތަކަށް ގެންގޮސްދޭ ކަމަށާއި، އަދި އޭގެ ސަބަބުން މީހާ ނަރަކަވެސް ވައްޓައިލަފާނެ ކަމެވެ.) [މުވައްޠައު އިމާމް މާލިކު، ދުލާއި މެދުގައި ބިރުގަނެގެންވާ ކަމަށް އައިސްފައިވާ ކަންތައް: 2825]\nޢަބްދު ﷲ ބްނު މަސްޢޫދު – رَضِيَ اللَّهُ عَنْهُ – ވިދާޅުވިއެވެ: \"އެކަލާނގެ ފިޔަވާ އެހެން އިލާހަކު ނުވާ ފަރާތް ގަންދީއެވެ. އެއެއް ދިގު މުއްދަތަށް ޖަލަށް ލެވި ބަންދުކުރެވުމަށް އެހާ ބޮޑަށް ޙާޖަތު ޖެހިގެންވާ އެއްޗެއްގެ ގޮތުގައި ދޫ ނޫނިއްޔާ މިބިންމަތީގައި ނުވެއެވެ.\" [އަލް-މުޞައްނަފު އިބްނު އަބީ ޝައިބަތު: 320/5]\nއިމާމް ސަޢީދު ބްނު ޖުބައިރު (95ހ.) ގެ އަރިހުން ވެއެވެ. އެބޭފުޅާ ވިދާޅުވިއެވެ: އިބްނު ޢައްބާސް – رَضِيَ اللَّهُ عَنْهُمَا – އެބޭފުޅާގެ ދޫފުޅުގައި ހިއްޕަވާ އަދި ވިދާޅުވަނިކޮށް އަހުރެން ދެކުނީމެވެ: \"އޭ ދުލާއެވެ. ހެޔޮ އެއްޗެއް ބުނާށެވެ. އޭރުން ދަރުމަ ހުއްޓެވެ. ނުވަތަ ހަނުހުންނާށެވެ. އޭރުން ސަލާމަތު ވެއްޖެއެވެ. އެއީ މޮޅިވާން ޖެހުމުގެ ކުރީންނެވެ.\" [ފަޟްލު އައް-ޞަޙާބަތު ލިއަޙްމަދު ބްނު ޙަންބަލު: 952/2]\nއިމާމް މާލިކު ބްނު ދީނާރު (130ހ.) އަށް އިމާމް މުޙައްމަދު ބްނު ވާސިޢު (123ހ.) ވިދާޅުވިއެވެ: \"އޭ އަބޫ ޔަޙްޔާއެވެ. ދީނާރުތަކާއި ދިރްހަމުތައް ރައްކާކުރުމަށްވުރެވެސް ދޫ ރައްކާތެރިކުރުން މީސްތަކުންގެ މައްޗަށް މާ ވަރުގަދައަށް އުނދަގޫވެގެން ވެއެވެ.\" [އައް-ތަރްޣީބު ވައް-ތަރްހީބު ލިއިސްމާޢީލު އަލް-އަޞްބަހާނީ: 343/2]\nއިމާމް ޢަބްދު ﷲ ބްނު އަލް-މުބާރަކް (181ހ.) ޅެން ބައިތެއްގައި ވިދާޅުވިއެވެ: \"ހަމަކަށަވަރުން ވާހަކަ ދެއްކުމަށްވުރެ ބައެއް ފަހަރުގައި ހަނުހުރުންވެސް މާ ހެޔޮ ވެގެން ވެއެވެ. އެއީ ތިބާއަކީ ވާހަކަ ދެއްކުމުގައި ފަޞާޙާތްތެރިއެއް ކަމުގައި ވިޔަސް މެއެވެ.\" [ބަހްޖަތު އަލް-މަޖާލިސި ވައުންސި އަލް-މުޖާލިސި ލިއިބްނި ޢަބްދިލް-ބައްރި: 12/1]\nއިމާމް ސުފްޔާނު ބްނު ޢުޔައިނަތު (198ހ.) ވިދާޅުވިއެވެ: \"އިހުގެ ބައެއް ބޭކަލުން ވިދާޅުވިއެވެ: އަހުރެންގެ ދުލަކީ މިނިކާ ޖަނަވާރެކެވެ. އެދޫކޮށްލައި ފޮނުވާލައިފިނަމަ، އޭތި އަހަރެން ކާލައިފާނެކަމަށް އަހުރެން ބިރުގަންނަމެވެ.\" [އައް-ޞަމްތު ލިއިބްނި އަބީ އައް-ދުންޔާ: 63/1]\nބަހަވީ އިމާމް އަލް-އަޞްމަޢީ (216ހ.) ޛިކްރު ކުރެއްވިއެވެ. އެބޭފުޅާ ވިދާޅުވިއެވެ: \"އަޢްރާބީއަކު ބުންޏެވެ: ކަލިމަތަކީ ފިރިހެނާގެ ބަންނަ އެތިގަނޑުގައި (ބަނދެވި ހަފުސްވެ) އޭގައި އަސީރުވެދާ އެއްޗެކެވެ. ފަހެ ތިބާ އެއިން ވާހަކަދައްކައިފިނަމަ އޭގެ ބަނދެވުމުގައި ތިބާ ބަންދުވެ އަސީރުވެދެއެވެ.\" [ބަހްޖަތު އަލް-މަޖާލިސި ވައުންސި އަލް-މުޖާލިސި ލިއިބްނި ޢަބްދިލް-ބައްރި: 11/1]\nއިމާމް އިސްޙާޤު ބްނު ރާހޫޔަހް (238ހ.) ވިދާޅުވެފައިވެއެވެ: \"ބިދުޢަތުގެ އަހްލުވެރިންނަށް އެއްވެސް ޙުރްމަތެއް އަދި ޣީބަތެއް ނުވާ ހުއްޓެވެ. (އެބަހީ: އެ މީހުންނާއި ބެހޭގޮތުން ބުނާ ބަދުބަސްތަކަކީ ޣީބަތު ކަމުގައި ނުވާ ހުށިކަމެވެ.) ހަމަ އެފަދައިން ޝިރްކުގެ އަހްލުވެރިންނަށްވެސް ޣީބަތެއް ނުވާ ހުއްޓެވެ. އެހެނެއްކަމަކު މީހާ އޭނާގެ ދޫ، (ޢައިބު ބަސް ބުނެ އަދި ބަދުބަސް ބުނުމުގެ މައްޗަށް) ޢާދަކުރުމަށް އަހުރުން ނުރުހެމެވެ.\" [އައްސުންނާ ލިލްޚައްލާލް: 823] މަރުޢިޖުތައް:\nލިންކު: https://www.alukah.net/sharia/0/76344\nލިންކު: https://t.me/KOTOB4ALL/162145",""],["މ.މ.އ.","","","ނަބިއްޔު ﷺ ގެ ޖިހާދުކުރުން\nޖިހާދުގެ މާތްކަން\nޝައިޚު އަލް-އިސްލާމް އިބްނު ތައިމިއްޔަތު (728ހ.)، ތަތާރުންގެ ލަޝްކަރު ސީރިޔާގެ ޙަލަަބަށް އައުމުން އެމީހުންނާ ހަނގުރާމަކުރުމަށް މުސްލިމުންނަށް އަމުރުކުރައްވާ އެމީހުންނަށް ޖިހާދުގެ މަތިވެރިކަމާއި ހެޔޮކަމުގެ ވާހަކަތަށް ދައްކަވަމުން ދެއްވި ޚުޠްބަތުގައި ވެއެވެ.\nފަހެ ޝައިޚު އަލް-އިސްލާމް އިބްނު ތައިމިއްޔަތު (728ހ.) ވިދާޅުވިއެވެ: «އަދި ތިޔަބައިމީހުން ދަންނާށެވެ! ހަމަަކަށަވަރުން ޖިހާދުކުރުމުގައި ދުންޔެއާއި އާޚިރަތުގެ ހެޔޮކަންވެއެވެ. އަދި ޖިހަާދުކުރުން ދޫކޮށްލުމުގައިވަނީ ދުންޔެއާއި އާޚިރަތުގައި ގެއްލެނިވުމެވެ.\nﷲ ތަޢާލާ އެކަލާނގެ ފޮތުގައި ވަޙީކުރެއްވިއެވެ: { قُلْ هَلْ تَرَبَّصُونَ بِنَا إلَّا إحْدَى الْحُسْنَيَيْنِ } މަޢްނާއީ: \"ކަލޭގެފާނު ވިދާޅުވާށެވެ! ހެޔޮދެގޮތުން އެއްގޮތްނޫނީ، އަހަރެމެންނާމެދު ތިޔަބައިމީހުން އިންތިޡާރު ކުރަމުހެއްޔެވެ؟\"\nޔަޢްނީ: އެކަމުގައި އޮތީ އެހެންޏާ މުސްލިމުންނަށް ނަޞްރާއި ކާމިޔާބީ ލިބުމެވެ. އަދި އެހެންޏާ ޝަހާދަތު (ޝަހީދުވުމާއި) ޖަންނަތު ލިބުމެވެ. ފަހެ އެހެންކަމުން، މުޖާހިދުންގެ ތެރެއިން ދިރިތިބި މުޖާހިދުންވާހުށީ މާތްކުރެވިގެންނެވެ. އެމީހަކަށް ދުންޔޭގެ ޘަވާބާއި ދަރުމައާއި އާޚިރަތުގެ ރިވެތިވެގެންވާ ޘަވާބާއި ދަރުމަ ހުއްޓެވެ.\nއަދި އެބައިމީހުންގެ ތެރެއިން (ޠަބީޢީ) މަރަކުން މަރުވެ ނުވަތަ ޝަހީދުވެގެންދާމީހާ ފަހެ އެމީހަަ ދާހުށީ ޖަންނަތަށެވެ.\nނަބިއްޔު ﷺ ޙަދީޘްކުރެއްވިއެވެ: \"ޝަހީދުވާ މީހާއަށް 6 ކަމެއް ލިބޭހުއްޓެވެ.\n[ފުރަތަމައީ] އޭނާގެ ގައިން އޮހޮރޭ ފުރަތަމަ ލޭތިކިން އޭނާގެ ކުށްފާފަތަށް ފޮހެވިގެންދެއެވެ.\n[ދެވަނައީ] އަދި އެހާރުން އޭނާއަށް ޖަންނަތުގައި އޭނާއަށް ލިބިފައިވާ ތަން ނުވަތަ މަޤާމް ފެންނާނެއެވެ.\n[ތިންވަނައީ] އަދި އިީމާންކަމުގެ ފޭރާމެއް އޭނާއަށް ލެއްވޭހުއްޓެވެ.\n[ހަތަރުވަނައީ] އަދި 72 ޙޫރު އަލް-ޢީނުންނާއި އޭނާ ކައިވެނިކުރެއްވޭނެއެވެ.\n[ފަސްވަނައީ] އަދި ޤަބްރުގެ ފިތުނައިން މިންޖުކުރެއްވޭނެއެވެ.\n[ހަވަނައީ] އަދި އެންމެބޮޑު ބިރުވެރިކަމުން (އެބަހީ: ޤިޔާމަތު ދުވަހުގެ ބިރުވެރިކަމުން) އޭނާއަށް އަމާންކަން ލިބިގެންދާހުއްޓެވެ.\" ސުނަނުގެ އަހްލުވެރިން (އެބަހީ: އިމާމް އައް-ތިރްމިޛީއާއި އިމާމް އައް-ނަސާއީއާއި އިމާމް އަބޫ ދާވޫދުއާއި އިމާމް އިބްނު މާޖަހް) މިޙަދީޘް ރިވާ ކުރެއްވިއެވެ.\nއަދިވެސް އެކަލޭގެފާނު ﷺ ޙަދީޘްކުރެއްވިއެވެ:\n\"ހަމަަކަށަވަރުންވެސް ޖަންނަތުގައި 100 އެތަށް ދަރަޖައެއްވެއެވެ. އޭގެން އެއްދަރަޖައާއި އަނެއްދަރަޖައާ ދޭތެރޭ އުޑާއި ބިމާ ދެމެދުގައި އޮންނަހާ ރާސްތާވެއެވެ. ﷲ ސުބުޙާނަހޫ ވަތަޢާލާ އެދަރަޖަތައް ތައްޔާރުކުރެއްވީ އެކަލާނގެ މަގުގައި ޖިހާދުކުރާ މުޖާހިދުންނަށެވެ.\"\nފަހެ އެހެންކަމުން މިއީ ޖަންނަތުގައި ޖިހާދުގެ އަހުލުވެރިންނަށް (ތައްޔާރުކުރެވިފައިވާ) 50 ހާސް އަހަރުގެ ރާސްތާއިން އުފުއްލެވިގެންވާ ދަރަޖައެކެވެ.\n«އަދިވެސް އެކަލޭގެފާނު ﷺ ޙަދީޘްކުރެއްވިއެވެ: \"ﷲ ގެ މަގުގައި ހަނގުރާމަކުރާ މީހާގެ މިޘާލަކީ، ރޯދަހިފައި ޤިޔާމްވެ ނަމާދުކޮށް މަޑުމައިތިރިކަމާއެކު އަޅުކަންކޮށް، އެމީހާކުރާ ނަމާދުންނާއި ރޯދައިން އެއްވެސް ޢަމަލެއް މެދުނުކެނޑި ކުރާމީހާގެ މިޘަާލެވެ.\"\nއަދި މީހަަކު ބުންޏެވެ: ޖިހަާދުކުރުމާ އެއްވަރުވެގެންވާ ޢަމަލަކާ ބެހޭގޮތުން ކަލޭގެފާނު އަހުރެންނަށް ޚަބަރުދެއްވާށެވެ؟\nއެކަލޭގެފާނު ޙަދީޘްކުރެއްވިއެވެ: \"ތިބާއަކަށް އެކަންކުރުން ކުޅަދާނަވެގެނެއްނުވެއެވެ.\"\nއެމީހަަ ބުންޏެވެ: އެޢަމަލަކަާ ބެހޭގޮތުން ކަލޭގެފާނު ތިމަންނާއަށް ޚަބަރުދެއްވަާށެވެ؟\nއެކަލޭގެފާނު ޙަދީޘްކުރެއްވިއެެވެ: \"ތިބާއަށް މުޖާހިދަކު ނިކުންނަ ހިނދު، ރޯދަވީއްލުމަކާނުލައި ރޯދަހިފައި، މެދުކެނޑުމެއްނެތި ޤިޔާމްވެ ނަމާދުކޮށް ހުންނާން ތިބާއަށް ކުޅަދާނަވެގެންވޭ ހެއްޔެވެ؟\"\nއެމީހާ ބުންޏެވެ: ނޫނެކެވެ. އެކަލޭގެފާނު ޙަދީޘްކުރެއްވިއެވެ: \"ފަހެ ﷲ ގެ މަގުގައި ޖިހާދު ކުރުމާ އެއްވަރުވާ ޢަމަލަކީ އެއީއެވެ.» އަދި މިޙަދީޘްތަކަކީ ދެ ޞަޙީޙް (އެބަހީ: އަލް-ބުޚާރީއާއި މުސްލިމް) އަދި އެނޫންވެސް ޙަދީޘްފޮތްތަކުގައިވާ ޙަދީޘްތަކެކެވެ.\nއަދި ހަމައެހެން – އަހުރެންނަށް އެނގިފައިވާ ގޮތުގައި – ޢިލްމުވެރިން އިއްތިފާޤުވެލައްވާފައިވަނީ، ތަޠައްވުޢު (ފަރްޟު ވާޖިބު ނޫން ސުންނަތު ހެޔޮ ޢަމަލުތަކުން ކުރެ) ޢަމަލެއްގެ ގޮތުގައި ޖިހާދަށްވުރެ ހެޔޮވެެގެންވާ ޢަމަލެއްނުވެއެވެ. ފަހެ ޖިހަާދުކުރުމަކީ، ޙައްޖުގެ އަޅުކަން އަދާކުރުމަށްވުރެވެސް ފަޟްލުވެގެންވާ ހެޔޮ ޢަމަލެކެވެ. އަދި ތަޠައްވުޢު ސުންނަތު ރޯދައަށްވުރެވެސް ފަޟްލުވެގެންވާ ހެޔޮ ޢަމަލެކެވެ. އަދި ތަޠައްވުޢު ސުންނަތު ނަމާދުކުރުމަށްވުރެވެސް ފަޟްލުވެގެންވާ ހެޔޮ ޢަމަލެެކެވެ.»\n[مجموع فتاوى ابن تيمية: ج 28، صفحة: 410]\nނަބިއްޔު ﷺ ޖިހާދުގެ މައިދާނުގައި...\n«އުޙުދުގެ ދުވަހުގައި، ނަބިއްޔު ﷺ ޤަތުލުކުރުމަށްޓަކައި އުބައްޔު އެކަލޭގެފާނު ހޯދަންދިޔައެވެ. އޭރުގައި އޭނާ ބުނަމުން ގެންދެއެވެ: ”لا نجوتُ إن نجا، އެބަހީ: ނަބިއްޔު ﷺ ނަޖާތުވެއްޖެނަމަ، އަހުރެންނެއް ނަޖާތުނުވާނެތެވެ.“\n• އިމާމް ޢަބްދުއް-ރައްޒާޤު އައް-ޞަންޢާނީ (211ހ.) އެބޭފުޅާގެ މުޞައްނަފުގައި ވިދާޅުވިއެވެ: «އަދި އުބައްޔު ބްނު ޚަލަފް ބުންޏެވެ: ﷲ ގަންދީ ބުނަމެވެ. އަހުރެން މުޙައްމަދު (ﷺ) ޤަތުލުކޮށްލާހުށީމެވެ. ދެން ފަހެ އެޚަބަރު ރަސޫލު ﷺ ގެ އަރިހަށް އައުމުން އެކަލޭގެފާނު ޙަދީޘްކުރެއްވިއެވެ: ”بل أنا أقتله ـ إن شاء الله ـ\nމަޢްނާއީ: ކިއެއްހެއްޔެވެ. ﷲ ގެ އިރާދަކުރައްވައިފިއްޔާ ޚުދު ތިމަންކަލޭގެފާނު އޭނާ ޤަތުލުކުރައްވާހުށީމެވެ.“\nދެންފަހެ ނަބިއްޔު ﷺ ގެ އަރިހުން މިޚަބަރު އަޑުއެހިމީހަކު އުބައްޔުއާ ހަމައަށް ގެނައެވެ. – މުޙައްމަދު (ﷺ) އަރިހުގައި ކަލޭ ބުނިބަސް ޛިކްރުކުރެވުމުން، ﷲ ގެ އިރާދަކުރައްވައިފިއްޔާ ކަލޭ ޤަތުލުކުރައްވާނަމޭ އެކަލޭގެފާނު ޙަދީޘްކުރެއްވި ކަމުގައި ޚަބަރު ދިނެވެ. – ދެންފަހެ އޭނަާ ބިރުން ސިހިގެންދިޔައެވެ. އަދި އޭނާ ބުންޏެވެ: ”ﷲ އަށްޓަަކައި ބުނާށެވެ. ތިބާއަށް އެހެން އެކަލޭގެފާނު ޙަދީޘްކުރެއްވި ހަމަ އަޑުއެހިން ހެއްޔެވެ؟“ ޖަވާބުގައި އެމީހަކު ބުންޏެވެ: ”އާއެނކެވެ.“\nދެން ފަހެ މިޚަބަރުވީ އޭނާއަށް ލިބުނު ބޮޑު ބިރަކަށެވެ. ސަބަބަކީ ނަބިއްޔު ﷺ ޙައްޤުބަހެއް ނޫނީ ނުބުނުއްވާނޭކަން އެއުރެންނަށް ކަނޑައެޅިގެން އެނގޭތީއެވެ.\nދެން ފަހެ އުޙުދުގެ ދުވަހު، އުބައްޔު ބްނު ޚަލަފް މުޝްރިކުންތަކަކާއެކު ނަބިއްޔު ﷺ އަށް ނޭނގި އެކަލޭގެފާނު ޤަތުލުކުރުމަށްޓަކައި ހޯދަންދިޔައެވެ. ދެން ފަހެ މުސްލިމުންގެ މީހަކު އޭނާއަށް ހުރަސްއެޅިއެވެ. ދެން ނަބިއްޔު ﷺ އެމަންޡަރު ދެކެވަޑައިގަތުމުން، އެކަލޭގެފާނުގެ އަޞްޙާބުންނަށް ޙަދީޘްކުރެއްވިއެވެ: ”ތިޔަބައިމީހުން އޭނާ ދޫކޮށްލާށެވެ. ދެން ފަހެ އެކަލޭގެފާނު ލޮންސިއެއް ނަންގަވާ އޭނާއާ ދިމާލަށް އެއްލަވާލެއްވިއެވެ. ދެން ފަހެ އޭގެން އޭނާގެ ވައިނޮޅިކަށިގަނޑުގައި ޖެހި ޒަޚަމުވިއެވެ. އެހެންނަމަވެސް، އޭނަާގެ ގައިން (ލޭމަނާވެ) ލޭ ނުފައިބައެވެ. އެހެނަސް އޭނާއަށް އެއެޅި ވޭނުގައި ގެރިއެއް ހޭރޭހެން ހޭރެމުން ދިޔައެވެ.\nދެން ފަހެ އޭނާގެ އެކުވެރިން އޭނާގެ ގާތަށް އައިސް ބުންޏެވެ: ”މިއީ ކޮންކަމެއް ހެއްޔެވެ؟ ފަހެ ﷲ ގަންދީބުނަމެވެ. ތިއީ ކަލެއަށް ހަމައެކަނި ވަކިއަޅާލުމުންވާ ވަރުގެ ޒަޚަމެކެވެ.“\nދެން ފަހެ އުބައްޔު ބުންޏެވެ: ”ﷲ ގަންދީ ބުނަމެވެ. ނަބިއްޔު (ﷺ) ގެ ޠާހިރު ކުޅުފުޅުން އަހަރެންގެ ގައިގައި ޖެހުނަސް އަހަރެން ޤަތުލުވީހެވެ. ﷲ އިރާދަކުރައްވައިފިއްޔާ އަހަރެން ޤަތުލުކުރަައްވާނަމޭ އެކަލޭގެފާނު ޙަދީޘްނުކުރައްވާ ހެއްޔެވެ؟ ﷲ ގަންދީ ބުނަމެވެ. އަހަރެންނަށް މިލިބުނު ޒަޚަމް، ޛިލް މަޖާޒުގެ އަހުލުވެރިންނަށް ލިބުނުކަމުގައި ވީނަމަވެސް، އެމީހުން އޭގެ ސަބަބުން ޤަތުލުވީހެވެ.“\nދެން ފަހެ އޭގެ އެއްދުވަސް ފަހުން އޭނާ މަރުވިއެވެ.»\n[المصنف لعبد الرزاق الصنعاني]\nނަބިއްޔު ﷺ ގެ ހިތްވަރުގަދަކަން\n• އަދި ޝައިޚު އަލް-އިސްލާމް އިބްނު ތައިމިއްޔަތު (728ހ.) ވިދާޅުވިއެވެ:\n«އަދި ނަބިއްޔު ﷺ ވީ ހަނގުރާމަައިގެ މައިދާނުގައި އިސްކޮމާންޑަރުންނަށް ޚާއްޞަ ވެފައިވާ ހިތްވަރުގަދަކަމުގައި އެންމެ ފުރިހަމަ ބޭކަލުންގެ ތެރެއިންނެވެ. އަދި އެކަލޭގެފާނުގެ އަތްޕުޅުން އުޙުދު ހަނގުރާމައިގައި އުބައްޔު ބްނު ޚަަލަފް މެނުވީ ޤަތުލުކޮށްނުލައްވަތެވެ. އަދި އޭގެ ކުރިންވެސް އޭގެ ފަހުންވެސް، އެކަލޭގެފާނު މީހަކު އެކަލޭގެފާނުގެ އަތްޕުޅުން ޤަތުލުނުކުރައްވަތެވެ.»\n[منهاج السنة النبوية]\nނަބިއްޔު ﷺ ގެ ދެމިހުންނަނިވި ޖިހާދުކުރުން\nއަދި ނަބިއްޔު ﷺ ކުރެއްވި ޖިހާދާ ބެހޭ ގޮތުން ދަންނައެވެ. ފަހެ ހަމަކަށަވަރުން އެކަލޭގެފާނު ﷺ ހުރިހާ ބާވަތެއްގެ ޖިހާދެއްގައި ބައިވެރިވެވަޑައިގެންނެވިއެވެ. (ޚުދު އެކަލޭގެފާނުގެ ޙަޔާތްޕުޅުގައި އެކަލޭގެފާނު ޝަހީދުވުމަށް އެކަލޭގެފާނު އުއްމީދު ކުރެއްވިއެވެ.) • އިބްނު އަލް-ޤައްޔިމް (751ހ.) ވިދާޅުވިއެވެ:\n«ޖިހާދަކީ އިސްލާމްދީނުގެ ކުރިބޯށި އަދި އިސްލާމްދީނުގެ ޤުއްބު ކަމުގައި ވީހިނދު، އަދި ޖިހާދުގެ އަހްލުވެރިންގެ ދަރަޖަތުތަކަކީ ޖަންނަތުގެ އެންމެ މަތިީ ދަރަޖަތުތައް ކަމުގައި ވީހިނދު، އަދި އެއީ އެބައިމީހުންނަށް ދުންޔޭގައިވެސް މަތިވެރި ޝަރަފާއި ޢިއްޒަތު ލިބިގެންދާނެ ކަމެއްކަމާއި، ދުންޔެއާއި އަާޚިރަތުގައި ގަދަވެ މަތިވެރިވާނޭ ބަޔަކީ އެބައިމީހުންކަމުގައި ވުމާއެކު، ރަސޫލު ﷺ ހުންނެވިީ (ޖިހާދުގެ) ކުރިބޯށީގެ މަތީގައިއެެވެ. ފަހެ އެކަލޭގެފާނު އެންމެހާ ބާވަތެއްގެ ޖިހާދެއް ކުރެއްވިއެވެ. (އެއީ ﷲ ގެ މަގުަގައި ޖިހާދުކުރުން ޙައްޤުވެގެންވާ ގޮތުގައި) ހިތްޕުޅުންނާއި، ގުނަވަންތަކުންނާއި، ދަޢްވަތުގެ މައިދާނުގައްޔާއި، މީސްތަކުންނަށް ބަޔާންކޮށްދެއްވުމުންނާއި، ކަނޑިންނާއި ލޮންސިން އެކަލޭގެފާނު ޖިހާދުކުރެއްވިއެވެ.\nއަދި އެކަލޭގެފާނު ހުންނެވީ އެކަލޭގެފާނުގެ ވަޤްތުކޮޅު އަބަދުވެސް ޖިހާދުގެ މަތިީ ގުނާލެއްވުމުގައިއެވެ. އެއީ އެކަލޭގެފާނުގެ ހިތްޕުޅުންނާއި، އެކަލޭގެފާނުގެ ދޫފުޅުންނާއި، އެކަލޭގެފާނުގެ އަތްޕުޅުންނެވެ. އެހެންކަމުން، އެކަލޭގެފާނުގެ ނަންފުޅުވީ ޢާލަމްތަކުގައި އެންމެ މަތިވެރިކުރެވިގެންނެވެ. އަދި ﷲ ގެ ޙަޟްރަތުގައި ޤަދަރުގެ ގޮތުން އެންމެ މާތްވެގެންވާ ބޭކަލެއްގެ ގޮތުގައެވެ. އަދި ﷲ އެކަލޭގެފާނު ރަސޫލުކަމާއިގެން ފޮނުއްވުނު ޙިސާބުން ފެށިގެން އެކަލޭގެފާނު ޖިހާދުކުރެއްވުމަށް އަމުރުކުރެއްވިއެވެ. ﷲ ވަޙީކުރައްވާފައިވެއެވެ: ﴿وَلَوْ شِئْنَا لَبَعَثْنَا فِي كُلِّ قَرْيَةٍ نَذِيرًا فَلَا تُطِعِ الْكَافِرِينَ وَجَاهِدْهُمْ بِهِ جِهَادًا كَبِيرًا﴾ [الفرقان: 51ـ52]\nމަޢްނާއީ: \"އަދި ތިމަންރަސްކަލާނގެ އިރާދަކުރެއްވިނަމަ، ކޮންމެ ރަށަކަށް އިންޛާރު ކުރައްވާ ބޭކަލަކު ތިމަންރަސްކަލާނގެ ފޮނުއްވީމުހެވެ. ފަހެ، ކާފިރުންނަށް ކަލޭގެފާނު ކިޔަމަންވެވަޑައި ނުގަންނަވާށެވެ! އަދި އެ ޤުރްއާނުން ބޮޑުވެގެންވާ ޖިހާދަކުން ކަލޭގެފާނު އެއުރެންނާ ޖިހާދުކުރައްވާށެވެ!\" [އަލް-ފުރްޤާން - 51-52] ފަހެ މިސޫރަތަކީ މައްކީ ސޫރަތެކެވެ. އަދި ނަބިއްޔު ﷺ އަށް ކާފަރުންނާ ޙުއްޖަތާއި ބަޔާންކޮށްދެއްވުމުންނާއި ޤުރްއާން އެބައިމީހުންނަށް ފޯރުކޮށްދެއްވުމުން ޖިހާދުކުރެއްވުމަށް އެކަލާނގެ އަމުރުކުރެއްވިއެވެ. އަދި ހަމައެފަދައިން މުނާފިޤުންނާވެސް ޖިހާދުކުރެއްވުމަށް އަމުރުކުރެއްވިއެވެ. އެއީ އެބައިމީހުންގެ މައްޗަށް ޙުއްޖަތު ޤާއިމްކުރެއްވުމުންނެވެ. އެހެނަސް، އެބައިމީހުންނަކީ މުސްލިމުންގެ ބާރުގެދަށުގައި ތިބިބައެކެވެ. ﷲ ވަޙީކުރެއްވިއެވެ: ﴿يا أيها النبي جاهد الكفار والمنافقين واغلظ عليهم ومأواهم جهنم وبئس المصير﴾\n[التوبة: 73]\nމަޢްނާއީ: \"އޭ ނަބިއްޔުއެވެ! ކާފިރުންނާއި، މުނާފިޤުންނާ ދެކޮޅަށް ކަލޭގެފާނު ޖިހާދު ކުރައްވާށެވެ! އަދި އެއުރެންގެ މައްޗަށް ކަލޭގެފާނު ހަރުކަށިވެ ވަޑައިގަންނަވާށެވެ! އަދި (އާޚިރަތު ދުވަހުން) އެއުރެން ތިބެނިވި ތަނަކީ ނަރަކައެވެ. އަދި (އެއީ) ހާދަހާ ނުބައިވެގެންވާ ނިމިދިޔުމެކެވެ.\" [އައް-ތައުބަތު: 73]\nފަހެ މުނާފިޤުންނާ ޖިހާދުކުރުމަކީ، ކާފަރުންނާ ޖިހާދުކުރުމަށްވުރެ އުނދަގޫ ކަމެކެވެ. އަދި އެޖިހާދަކީ އުއްމަތުގެ ކަމުވޮށިގެންވާ މީހުންނާއި، ރަސޫލު ބޭކަލުންގެ ވާރުތަވެރިންގެ ޖިހާދެވެ. އަދި އެކަންކުރުމުގައި ތިބޭ މީހުންނަކީ، ދުންޔޭގައި ފަރުދުންތަކެކެވެ. އަދި އެޖިހާދުގައި ބައިވެރިވެ، އެއަށް ވާގިދޭ މީހުން، ފަހެ އެބައިމީހުންނަކީ ޢަދަދުގެ ގޮތުން ކިތަންމެ މަދުބަޔަކަސް، ފަހެ ޤަދަރުގެގޮތުން އެބައިމީހުންނަކީ، ﷲ ގެ ޙަޟްރަތުގައި އެންމެ މަތިވެރިވެގެންވާ މީހުންނެވެ.»\n[زاد المعاد في هدي خير العباد]",""],["މ.މ.އ.","","","ޝަރްޢީ ގޮތުން ހަޖްރުކުރުން\nޝައިޚު އަލް-އިސްލާމް އިބްނު ތައިމިއްޔަތު (728ހ.) – رَحِمَهُ اللَّهُ تعَالَىٰ – ވިދާޅުވިއެވެ:\n«ޝަރްޢީ ހަޖްރުކުރުން (ގުޅުން ކަނޑައިލުމުގައި) ވަނީ ދެބާވަތެކެވެ:\nއެއިން އެއްބާވަތަކީ: މުންކަރާތުތަކަށްޓަކައި ދޫކޮށްލައި ކަނޑައިލުމެވެ.\nއަދި ދެވަނީ: އޭގެ މައްޗަށް (އެފަދަ މުންކަރާތުތަކުގެ މައްޗަށް) ޢުޤޫބަތެއްގެ ގޮތުގައި (އަދަބުދިނުމުގެ ގޮތުގެ) މަޢްނާގައެވެ.\nފަހެ ފުރަތަމައީ: އެކަލާނގެ ތަޢާލާގެ ބަސްފުޅުގައި ޛިކްރުވެފައިވާ ކަމެވެ: ﴿وَإِذَا رَأَيْتَ الَّذِينَ يَخُوضُونَ فِي آيَاتِنَا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ وَإِمَّا يُنْسِيَنَّكَ الشَّيْطَانُ فَلَا تَقْعُدْ بَعْدَ الذِّكْرَى مَعَ الْقَوْمِ الظَّالِمِينَ﴾\n[سُورَةُ الأَنۡعَامِ: ٦٨]\nމަޢްނާއީ: \"ތިމަން އިލާހުގެ އާޔަތުތަކާމެދު ދޮގުވާހަކަ ދައްކައިއުޅޭ މީހުން ކަލޭގެފާނަށް ފެނިވަޑައިގެންފިނަމަ، އެ މީހުން އެ ނޫން ވާހަކައެއް ދައްކައިފުމަށް ދާންދެން އެ މީހުންގެ ކިބައިން ވަކިވެވަޑައިގަންނަވާށެވެ! އަދި ޝައިޠާނާ ކަލޭގެފާނު ހަނދުމަނެތި ކޮށްފިނަމަ (އެ ކަން) ހަނދުމަވުމަށް ފަހު، އަނިޔާވެރިވީ މީސްތަކުންނާއެކު ފަހެ ކަލޭގެފާނު ނީންނަވާށެވެ!\"\nއަދިވެސް އެކަލާނގެ ތަޢާލާގެ ބަސްފުޅެވެ:\n﴿وَقَدْ نَزَّلَ عَلَيْكُمْ فِي الْكِتَابِ أَنْ إذَا سَمِعْتُمْ آيَاتِ اللَّهِ يُكْفَرُ بِهَا وَيُسْتَهْزَأُ بِهَا فَلَا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إنَّكُمْ إذًا مِثْلُهُمْ﴾\n[سُورَةُ النِّسَاءِ: ١٤٠]\nމަޢްނާއީ: \"ހަމަކަށަވަރުން ފޮތުގައި ތިޔަބައިމީހުންގެ މައްޗަށް ބާވައިލައްވާފައިވެއެވެ. ﷲ ގެ އާޔަތުތަކަށް ކާފިރުވެ، އެ އާޔަތުތަކަށް މަލާމަތުކުރާ އަޑު ތިޔަބައިމީހުންނަށް އިވޭ ހިނދު، އެ މީހުން އެހެން ވާހަކައެއް ދައްކަން ފަށައިފުމަށް ދާންދެން، އެ މީހުންނާއެކު، ތިޔަބައިމީހުން ނުތިބޭށެވެ! އެހެން ތިޔަބައިމީހުން ތިބެނީނަމަ، ހަމަކަށަވަރުން ތިޔަބައިމީހުންނަކީވެސް އެ މީހުން ފަދަ ބަޔެކެވެ. ހަމަކަށަވަރުން ﷲ، މުނާފިޤުންނާއި ކާފިރުންގެ އެންމެން ނަރަކައަށް އެއްކުރައްވާނެއެވެ.\"\nފަހެ އެހެންކަމުން މިއިން މުރާދުކުރަނީ، ޙާޖަތެއްވެސް ނެތިވެ މުންކަރާތުތައް ހެކިވުމަށް ނުހުރުމަށެވެ. މިޘާލަކަށް ރާބޯ ބަޔެއް، އެއުރެން ކައިރީގައި އިށީނދެގެން ނުތިބޭށެވެ. އަދި ރަލާއި ދުންމާރި މިޔުޒިކު އެކުލެވޭ ފަދަ ވަލީމަތަކަށް ބަޔަކު ދަޢްވަތު ދިނުމުން، އެއުރެންގެ ދަޢްވަތަށް އިޖާބަތު ނުދޭށެވެ. އަދި އެފަދަ މިޘާލުގައިވާ ކަންކަމެވެ.\nއެއާޚިލާފަށް އެއުރެން ކައިރިއަށް ޙާޟިރުވީ، އެއުރެންގެ މައްޗަށް އިންކާރު ކުރުމަށް ނުވަތަ އޭނާގެ އިޚްތިޔާރަކާ ނުލައި ޙާޟިރުވެވުމުން، އެކަން ތަފާތު ވެގެންވެއެވެ.\nއަދި މިހެންކަމުން ބުނެވެއެވެ: މުންކަރު ކަމަށް ޙާޟިރުވާ މީހާ، އެކަން ކުރި މީހާ ފަދައެވެ.\nއަދި ޙަދީޘްގައި ވެއެވެ: \"ﷲ އަށާއި އާޚިރަތު ދުވަހަށް އީމާންވާ މީހާ، ފަހެ އެ މޭޒެއްގެ މަތީގައި ރާ ބޮވޭ މޭޒެއްގެ މަތީގައި އޭނާ ނީށީންނަ ހުއްޓެވެ.\"\nއަދި މި ހަޖްރުކުރުން މިއީ، މުންކަރާތުތައް ކުރުމުން އިންސާނާ އޭނާގެ ނަފްސު ހަޖްރުކުރުމުގެ ޖިންސުގެ ތެރެއިންވާ ހަޖްރުކުރުމެކެވެ. އެއީ އެކަލޭގެފާނު ﷺ ޙަދީޘްކުރެއްވި ފަދައިންނެވެ: \"މުހާޖިރު (އެބަހީ ހަޖްރުކުރާ މީހާއީ) އޭނާގެ ކިބައިން ﷲ ނަހްޔު ކުރައްވާފައިވާ ކަންތައްތައް ހަޖްރުކުރި މީހާއެވެ.\"\nއަދި ކުފްރާއި ފިސްޤުގެ ދާރަކުން (ދާރު އަލް-ކުފްރަކުން) އިސްލާމްއާއި އީމާނުގެ ދާރަކަށް (ދާރު އަލް-އިސްލާމްއަކަށް) ހިޖްރަތު ކުރުން މިބާބުގެ ތެރެއިން ވެއެވެ.\nފަހެ އެހެނީ އެކަމަކީ، ﷲ އެކަމަކަށް އަމްރު ކުރައްވާފައިވާ ކަންތައްތައް ކުރުމުގެ ތަމްކީނެއް ބާރެއް އޭނާއަށް ލިބިގެންނުދާނޭ ކާފިރުންނާއި މުނާފިޤުން ދެމެދުގައި ހަޖްރުކުރުމުގެ މަޤާމުގައި ވާކަމެކެވެ. އަދި މިއިން، އެކަލާނގެ ތަޢާލާގެ ބަސްފުޅު ވެއެވެ: ﴿وَالرُّجْزَ فَاهْجُرْ﴾\n[سُورَةُ المُدَّثِّرِ: ٥]\nމަޢްނާއީ: \"އަދި ބުދުތަކުން، ފަހެ ދުރުވެވަޑައިގަންނަވާށެވެ. ނުވަތަ ފާފަތަކާއި މުޅިން ދުރުވެވަޑައިގަންނަވާށެވެ.\"\nދެވަނަ ބާވަތަކީ: އަދަބުދިނުމުގެ ވަޖްހުން ނުވަތަ އަދަބުވެރިކުރުމުގެ ގޮތުން ހަޖްރުކުރުމެވެ. އަދި އެއީ މުންކަރާތުތައް ފާޅުކުރާމީހާއާ ގުޅުންކަނޑައިލާ ހަޖްރުކުރުމެވެ. އެއީ އޭނާ އެކަންކަމުން ތަޥްބަތުވެއްޖައުމަށް ދާންދެނެވެ.\nއެއީ ނަބިއްޔު ﷺ އާއި އަދި މުސްލިމުން: (ތަބޫކު ހަނގުރާމައަށް ނުގޮސް ފަސްދިން) 3 ބޭކަލުން ހަޖްރުކުރައްވާ ގުޅުންކަނޑާލެއްވި ފަދައިންނެވެ. އެއީ ﷲ އެ 3 ބޭކަލުންގެ ތަޥްބާގެ ވާހަކަ ބާވައިލައްވާންދެނެވެ. އެއީ ޢުޛްރަކާ ނުލައި އެބައިމީހުންނަށް މުޢައްޔަނުކޮށް ކަނޑައެޅިފައިވާ ޖިހާދު ދޫކޮށްލިކަން ފާޅުވެގެންދިޔަހިނދެވެ. އަދި ހެޔޮކަން ފާޅުކޮށްފިމީހަކާ އެކަލޭގެފާނު ގުޅުންކަނޑާނުލައްވަތެވެ. އަދި އޭނާއީ މުނާފިޤެއްކަމުގައިވިޔަސް މެއެވެ. ފަހެ އެހެންކަމުން، މިތަނުގައި ގުޅުންކަނޑާލެވުމަކީ ތަޢްޒީރުކުރުމުގެ މަންޒިލުގައިވާ ކަމެކެވެ.\nއަދި ތަޢްޒީރުކުރުންވަނީ، އެމީހެއްގެ ކިބައިން ވާޖިބުތަށް ދޫކުރުމާއި، ޙަރާމް ކަންތައްތައް ކުރުން ފާޅުވާ މީހާއަށެވެ. އެއީ ނަމާދާއި އަދި ޒަކާތު ދޫކޮށްލާމީހާއާއި، އަނިޔާވެރިކަމާއި ފާޙިޝްކަންތައްތައް ފާޅުކުރާމީހާއާއި، އަދި ޤުރްއާނާއި ސުންނަތާއި އަދި އުއްމަތުގެ ސަލަފުންގެ އިޖްމާޢުއާ ޚިލާފުވާ ބިދްޢަތުތަކަށް ގޮވާލާމިީހުންނަށެވެ. އެއީ އެނގިފާޅުވާ ބިދުޢަތުތަކަށެވެ.\nއަދި މިއީ ސަލަފުންގެ ބޭކަލުންނާއި އިމާމުން ވިދާޅުވި ބަސްފުޅުގެ ޙަޤީޤަތެވެ: (އެބޭކަލުން ވިދާޅުވީ) ހަމަކަށަވަރުން ބިދުޢަތުތަކަށް ގޮވާލާމީހުންގެ ހެކިބަހެއް ޤަބޫލެއްނުކުރެވޭނެ ކަމަށެވެ. އަދި އެއުރެންގެ ފަހަތުގައި ނަމާދުވެސް ނުކުރެވޭނެ ކަމަށެވެ. އަދި އެއުރެންގެ ފުށުން ޢިލްމެއްވެސް ނުނެގޭނެ ކަމަށެވެ. އަދި އެއުރެންނާ ކައިވެނިވެސް ނުކުރެވޭނެ ކަމަށެވެ. ފަހެ މިއީ އެއުރެންނަށްވާ ޢުޤޫބަތެކެވެ. އެއީ އެކަންކަން އެއުރެން ހުއްޓާލާންދެނެވެ.\nއަދި މި ކަމަށްޓަކައި އެބޭކަލުން (ސަލަފުން)، ބިދުޢަތުއަށް ގޮވާލާމީހާއާއި ބިދުޢަތުއަށް ނުގޮވާލާމީހާއާ ދެމެދު ފަރަޤުކުރެއްވިއެވެ. އެހެނީ، ހަމަކަށަވަރުން ބިދުޢަތަށް ގޮވާަލާމީހާ، މުންކަރާތުތަށް އޭނާ ފާޅުކޮށްފިއެވެ. އެހެންކަމުން، އޭނާއަށް ޢުޤޫބަތު ޙައްޤުވެގެންވިއެވެ. އެއާ ޚިލާފަށް އެކަން ސިއްރުކުރާމީހާ ތަފާތުވެގެންވެއެވެ. ފަހެ ހަމަކަށަވަރުން އޭނާއަކީ، ނަބިއްޔު ﷺ އެބަޔެއްގެ ބޭރުފުށް ޤަބޫލުކުރައްވާ މުނާފިޤުން، އެއުރެންގެ ސިއްރުތަށް ﷲ އަށް ދޫކުރެއްވި މީހުންނަށްވުރެ ނުބައި މީހެއްނޫނެވެ. އެއީ އެކަލޭގެފާނު އެމީހުންގެ ތެރެއިން ގިނަ ބަޔެއްގެ ޙަަލަތު އެނގިވަޑައިގެން ހުންނަވަނިކޮށެވެ.\nއަދި އެހެންކަމުން، ޙަދީޘްގައިވެސް އައިސްފައިވަނީ: \"ފާފަ ސިއްރުވެއްޖެނަމަ، އެކަންކުރިމީހާއަށް މެނުވީ ގެއްލުމެއްނުވާނެކަމަށެވެ. އަދި އެހެންނަމަވެސް، އެކަން ފާޅުވެ، އެކަމަށް އިންކާރު ނުކުރެވިއްޖެނަމަ، ޢަާންމުންނަށް ގެއްލުންވާހުއްޓެވެ.\"\nއަދި އެހެންކަމުން، ނަބިއްޔު ﷺ ޙަދީޘްކުރެއްވިއެވެ: \"ހަމަކަށަވަރުން މީސްތަކުންނަށް މުންކަރާތެއް ފެނި ފަހެ އެތަޣައްޔަރުކޮށް ބަދަލުނުކޮށްފިނަމަ، ﷲ އެބައިމީހުންނަށް ޢުޤޫބަތެއް ޢަާންމުކުރެއްވުން ގާތްވެގެންވެއެވެ.\"\nފަހެ އެހެންކަމުން، ފާޅުކުރެވޭ މުންކަރާތުތަަކަށް އިންކާރުކުރުން ވާޖިބުވެގެންވެއެވެ. އެއީ ސިއްރުކުރެވޭ މުންކަރާތުތަކާ ޚިލާފަށެވެ. ފަހެ އެކަންކުރާމީހަާއަށްވާ ޢުޤޫބަތަކީ، ހަމައެކަނި އެކަންކުރި މީހާގެ މައްޗަށް ޚަާއްޞަވެގެން އަންނަ ޢުޤޫބަތެކެވެ.»\n📚 [مجموع الفتاوى لابن تيمية: ٢٠٣/٢٨ - ٢٠٥/٢٨]",""],["އަޝްރާފު","12/9/24","ان الامه بحاجه الى افراد الى افراد ثابتين اكثر من حاجتهم الى جماعات ليسوا من اهل الثبات وانما ينتكسون عند الازمات ولا يكونون من اهل الرسوخ والقوه عند عند التحديات لهذا رسول الله صلى الله عليه وسلم يثبت وثبت عليه الصلاه والسلام وحيدا وانتكس اقوام وهم جماعات وذلك لقوه ما في القلب من رسوخ وعزيمه وايمان يختلف عن غيره ولهذا يجد الانسان من الناس من هو في بيئه ضاله يثبته الله جل وعلا في بيئه كفر وضلال يثبته الله عز وجل على الحق ثم يعجب الانسان من رسوخه وايمانه وقوته وصموده في وجه التحديات وينظر الانسان فيما يقابل ذلك اناس في بلدان المسلمين وبين اناس صالحين او في اسر صالحين يحيد بهم يحيد بهم الطريق عن يمين وشمال ويكونون حينئذ يتقلبون في ابواب في ابواب الحق تاره وفي الباطل تاره وربما كانوا في تدرجات من الباطل وفي دراكاته المتنوعه وهذا امارة على ماذا؟ امارة على ان الايمان الذي به الانسان الذي يثبت به الانسان هو الذي يرسخه في وجه في وجه الازمات والتحديات والابتلاءات والاختبارات التي يجعلها الله عز وجل في طريق الانسان وتعترضه ولابد ولابد من ذلك.\n[- المؤمن القوي خيرٌ من المؤمن الضعيف، عبد العزيز بن مرزوق]","ސާބިތުނުވާ ޖަމާތްތަކަށް ވުރެ ބޮޑަށް، މި އުއްމަތް ބޭނުންޖެހިފައި ވަނީ ސާބިތުވެ ތިބޭނޭ ފަރުދުންތަކަކަށެވެ.\nހަމަކަށަވަރުން މި އުއްމަތް ބޭނުންޖެހިފައި ވަނީ ފަރުދުންތަކަކަށެވެ. - ސާބިތުވެ ތިބޭނޭ ފަރުދުންތަކަކަށެވެ. އެއީ ސާބިތުނުވާ ޖަމާތްތަކަށް ވުރެ ބޮޑަށެވެ. އަދި ހަމަކަށަވަރުން ދަތި އުނދަގޫ ވަގުތުތަކުގައި އެ ފަދަ ޖަމާއަތްތައް އެކޮޅުކޮޅުން ޖެހިގެން މެނުވީ ނުދެއެވެ. އަދި ގޮންޖެހުންތައް އަންނައް ހިނދު، ފައިތިލަ ސާބިތު ވަރުގަދަ ބަޔެއް ކަމުގައި އެ ޖަމާއަތްތައް ނުވެއެވެ. މި ގޮތުން ރަސޫލު ﷲ ﷺ ސާބިތުވެ ވަޑައިގަތެވެ. އަދި ސަލާމާއި ޞަލަވާތް ލެއްވި އެކަލޭގެފާނު ސާބިތުވެ ހުންނެވީ ގިނިކަންޏާވީ ހާލުގައެވެ. އަދި އެތައް ބަޔަކު ޖަމާއަތްތަކެއްގެ ގޮތުގައި ތިބި ހިނދު ވެސް، އެބައިމީހުން އެކޮޅުކޮޅުން ޖެހިގެން ދިޔައެވެ. އަދި އެއީ ހިތުގައި ހުރި ސާބިތުކަމާއި އަޒުމާއި އީމާންކަމުގައި ހުންނަ ތަފާތެއްގެ ސަބަބުންނެވެ.\nއެ ގޮތުން، މަގުފުރެދިފައި އޮތް މާހައުލެއްގައި މީސްތަކުން ކުރެ ވަކި މީހަކު ފެނިދާނެއެވެ. ކުފުރުވެރިކަމާއި މަގުފުރެދުމުގެ މާހައުލުގައި ﷲ ޖައްލަ ވަޢަލާ އޭނާ ސާބިތުކޮށްދެއްވައެވެ. - ﷲ ޢައްޒަ ވަޖައްލަ އޭނާ ހައްގުގެ މަތީގައި ލަަހައްޓަވައެވެ - ދެން އޭނާގެ ސާބިތުކަމާއި އީމާންކަމާއި ވަރުގަދަކަމާއި، ގޮންޖެހުންތަކާ ކުރިމަތިލުމުގައި އޭނާގެ ތަހައްމަލުކުރުމާއި ކުރިއެރުން ފެނި، އިންސާނާ އަޖައިބުވެގެންދެއެވެ.\nއަދި މީގެ ދިމާ އިދިކޮޅު ވެސް އިންސާނާއަށް ފެނެއެވެ. މުސްލިމު ގައުމުތަކުގައި، ސާލިހު މީހުންގެ ތެރޭ، ނުވަތަ ހެޔޮލަފާ އާއިލާތަކުގައި ދިރިއުޅޭ ބަޔެކެވެ. ނަމަވެސް (ސީދާ) މަގުން ކަނާތަށާއި ވާތަށް އެ މީހުން ކައްސާލައިގެން ދެއެވެ. އެ ހިނދު، (އެކި ކަންކަމުގެ) ދޮރުމަތީ އެބައިމީހުން އެނބުރެމުން ދެއެވެ. އެއްބައި ފަހަރު ހައްގުގެ ދޮރުތަކުގައެވެ. އަދި އަނެއްބައި ފަހަރު ބާތިލުގެ ދޮރުތަކުގައެވެ. އަދި ބާތިލު ކަންކަމުގައި ތަދައްރުޖުކޮށް މަޑުމަޑުން ފުރެދިގެން ދިޔުމާއި، ބާތިލުގެ ތަފާތު ހަރުފަތްތަކުގައި އެ މީހުން ތިބެދާނެއެވެ.\nމި ފަދަ ހާލަތްތަކުން އަންގައިދެނީ، ރަނގަޅު މާހައުލެއްގައި އުޅުނު ކަމުގައި ވިޔަސް، އީމާންކަމާއި ސާބިތުވުން ނެތްނަމަ، މީހާ ފުރެދިގެންދާނޭ ކަމެވެ. މިއީ ކޮންމެ މުސްލިމަކު ވެސް ވިސްނަންޖެހޭ ކަމެކެވެ.\nއަދި މި ކަންތައްތަކުން އަނގައިދެނީ ކޮން ކަމެއްހެއްޔެވެ؟ މީގެން އަންގައިދެނީ، އިންސާނާއަށް ކުރިމަތިވާ އެކިއެކި ކާރިސާތަކާއި ގޮންޖެހުންތަކާއި ފިތުނަތަކުގައި، އޭނާ ސާބިތުކޮށްދޭނެ އެއްޗަކީ، އެ އިންސާނާގެ ކިބައިގައި ހުރި އޭނާގެ އީމާންކަމެވެ. އެ އިމްތިހާނުތަކާއި ގޮންޖެހުންތަކަކީ ﷲ ޢައްޒަ ވަޖައްލަ، އިންސާނާގެ މަގުގައި ލައްވާ ކަންކަމެވެ. އަދި އެ ކަންކަން އޭނާއާ ކުރިމަތިވެގެން ދާނެއެވެ. އަދި އެއްވެސް ޝައްކެއް ނެތް ގޮތުގައި، އެއީ ނުވެ ނުދާނޭ ކަންކަމެވެ.",""],["އަޝްރާފު","12/9/24","","މި އުއްމަތް ބޭނުންޖެހިފައި ވަނީ ސާބިތުވެ ތިބޭނޭ ފަރުދުންތަކަކަށެވެ.\nއިސްލާމީ އުއްމަތުގެ ތާރީޚުގައި އެންމެ ގިނަ ފިތުނަ އުފައްދާފައިވާ ބިދުޢަވެރި ބައިގަނޑުތަކުގެ ތެރެއިން ޝީޢީން ފާހަގަކޮށްލެވެއެވެ. ޝީޢީންގެ އަދާވާތްތެރިކަމާއި ހައްދުފަހަނައަޅާ ދިޔުމުގެ ސަބަބުން އިސްލާމް ދީނަށް ލިބިފައިވާ ގެއްލުން ވަރަށް ވެސް ބޮޑެވެ. މި ކަމާ ގުޅޭ ގޮތުން އަހްލުއް ސުންނަތުގެ ޢިލްމުވެރިން ދެއްވާފައިވާ ނަސޭހަތްތަކާއި އިންޒާރުތައް ވަރަށް ގިނައެވެ.\nއެ ގޮތުން ޝީޢީން މަގުފުރެދިފައިވާ މިންވަރު އަންގައިދިނުމަށް، އިމާމު ޢަލްގަމާ (61ހ.) ވިދާޅުވެފައިވެއެވެ: \"ޝީޢީން، ޢަލީގެފާނާ މެދު ހައްދުފަހަނައަޅައި ގޮސްފައި ވަނީ، ނަޞާރާއިން، ޢީސާގެފާނާ މެދު ހައްދުފަހަނައަޅާ ދިޔަ ފަދައިންނެވެ.\" [އައްސުންނާ ލިޢަބްދި ﷲ ބިން އަޙްމަދު: 548/2]\nޝީޢީންގެ ނުބައިކަން އެނގި، އެ މީހުންގެ ސަލާމަތްވުމުގެ މުހިއްމުކަން ފާހަގަކުރައްވަމުން، އިމާމު އަބުލް ޢާލިޔާ (93ހ.) ވިދާޅުވިއެވެ: \"ﷲ ގެ ޙަޟްރަތުން އަހަރެންގެ މައްޗަށް ދެ ނިއުމަތެއް ވެއެވެ. އޭގެން އެންމެ ބޮޑީ ކޮން ނިއުމަތެއްކަން އަހަރެންނަކަށް ނޭނގެއެވެ. އެ ތަނުން އެއް ނިއުމަތަކީ، އަހަރެންނަށް އިސްލާމްކަމުގެ ހިދާޔަތު ލިބުމެވެ. (އެބަހީ: މުސްލިމެއް ކަމުގައި ލެއްވުމެވެ.) އަދި އަނެއް ނިއުމަތަކީ، ރާފިޟީއަކަށް ވުމުން އަހަރެން ސަލާމަތްވި ކަމެވެ. (އެބަހީ: ޝީޢީއެއް ކަމުގައި ނުލެއްވުމެވެ.)\" [އިބާނަތުއް ޞުޣްރާ ލިއިބްނި ބައްޠާ: 165]\nޝީޢީންގެ ނުބައިކަން އެހާ ބޮޑުވުމުގެ ސަބަބުން، އިމާމު ޠަލްޙާ ބިން މުޞައްރިފު (119ހ.) ވިދާޅުވެފައި ވެއެވެ: \"ރާފިޟީ އަންހެނުންނާ ކައިވެނި ނުކުރެވޭހުއްޓެވެ. އަދި އެ މީހުން ކަތިލާ ތަކެތި ނުކެވޭހުއްޓެވެ. އެހެނީ ހަމަކަށަވަރުން އެ މީހުން ވަނީ ދީނުން ބޭރުވެފައެވެ.\" [އަލްއިބާނަތުއް ޞުޣްރާ: 161]\nޝީޢީންގެ ފުށުން އުއްމަތަށް އޮތް ނުރައްކާތެރިކަމާއި އަދާވާތްތެރިކަން ބަޔާންކުރައްވައި، އިމާމު އައްޝަޢްބީ (103ހ.) ވިދާޅުވިއެވެ: \"މަގުފުރެދިގެންވާ ހަވާނަފްސުގެ އަހްލުވެރިންގެ ކިބައިން ތިޔަބައިމީހުން ރައްކާތެރިވުމަށް އަހަރެން އިންޒާރުކުރަމެވެ. އަދި އެ މީހުންގެ އެންމެ ނުބައި ބަޔަކީ ރާފިޟީންނެވެ. އެ މީހުން ދީނުގެ ތެރެއަށް ވަދެގަތީ ޝައުގުވެރިވެ ބޭނުންވެގެންނެއް ވެސް ނޫނެވެ. އަދި ޖެހިލުންވެ ބިރުގަނެގެނެއް ވެސް ނޫނެވެ. އެހެނެއްކަމަކު އިސްލާމުންނަށް ނަފްރަތުކޮށް ހަސަދަވެރިވެގެންނެވެ. އަދި އިސްލާމުންގެ މައްޗަށް ބަޣާވާތްތެރިވެގެންނެވެ.\" [މިންހާޖުއް ސުންނާ: 93/1]\nއެންމެ ނުބައި ބައިގަނޑަކީ ކޮބައި ކަމާ މެދު، އިމާމު މާލިކު (179ހ.) ގެ އަރިހު ސުވާލު ކުރެވުނެވެ. އެކަލޭގެފާނު ވިދާޅުވިއެވެ: \"ރާފިޟީންނެވެ.\" [ނަފްޙުއް ޠީބި މިން ޣުޞްނިލް އަންދަލުސިއް ރަޠީބި ލިލްމަގްރީ: 307/5]\nއަދިވެސް އިމާމު މާލިކު ވިދާޅުވިއެވެ: \"ހަމަކަށަވަރުން މި މީހުން ބޭނުންވީ ނަބީ ﷺ އަށް އެއްޗެހި ކިޔުމަށެވެ. ފަހެ (ސީދާސީދަލަށް) އެ ކަންކުރުމަށް އެ މީހުންނަށް ކުޅަދާނައެއް ނުވިއެވެ. އެހެންކަމުން ދެން އެކަލޭގެފާނުގެ އަސްހާބުންނަށް އެ މީހުން އެއްޗެހި ކިޔެވެ. އެއީ (މިފަދައިން އެކަލޭގެފާނާ މެދުގައި) ބުނެވުމަށް ދާންދެނެވެ: ނުބައި އަސްހާބުންނާ އެކުގައި ވީ ނުބައި މީހެކެވެ. އަދި އެ މީހާ ސާލިހު މީހަކަށް ވިނަމަ، އެ މީހާގެ އަސްހާބުން ސާލިހު ވީހެވެ.\" [އައްޞާރިމުލް މަސްލޫލު، އިބްނު ތައިމިއްޔާ: 108/3]\nނިންމާލުމުގެ ގޮތުން ދަންނަވަމެވެ. އިސްލާމީ އިލްމުވެރިންގެ މި ބަސްފުޅުތަކުން ޝީޢީންގެ ނުބައިކަމާއި ނުރައްކާތެރިކަން ވަރަށް ސާފުކޮށް ހާމަވެގެންދެއެވެ. އަދި އަހުލުއްސުންނާ ވަލްޖަމާޢަތުގެ އަގީދާގައި ސާބިތުވެ ތިބުމާއި، މިފަދަ ބިދުޢަވެރި ބައިގަނޑުތަކުން ދުރުވެ ތިބުމީ ކޮންމެ މުސްލިމެއްގެ މައްޗަށް ވެސް ވާޖިބުވެގެންވާ ކަމެކެވެ.","https://t.me/DheenugeMagu/1250"],["އަޝްރާފު","29/9/24","","ޝީޢީންގެ ބައިގަނޑާ އޭގެ ނުރައްކާތެރިކަން\nއިސްލާމީ އުއްމަތުގެ ތާރީޚުގައި އެންމެ ގިނަ ފިތުނަ އުފެދިފައިވާ ބިދުޢަވެރި ބައިގަނޑުތަކުގެ ތެރޭގައި ޝީޢީން ފާހަގަކޮށްލެވެއެވެ. ޝީޢީންގެ އަދާވާތްތެރިކަމާއި ހައްދުފަހަނައަޅާ ދިޔުމުގެ ސަބަބުން އިސްލާމް ދީނަށް ލިބިފައިވާ ގެއްލުން ވަރަށް ވެސް ބޮޑެވެ. މި ކަމާ ގުޅޭ ގޮތުން އަހްލުއް ސުންނަތުގެ ޢިލްމުވެރިން ދެއްވާފައިވާ ނަސޭހަތްތަކާއި އިންޒާރުތައް ވަރަށް ގިނައެވެ.\nއެ ގޮތުން ޝީޢީން މަގުފެރިފައިވާ މިންވަރު އަންގައިދެއްވަމުން، އިމާމު ޢަލްގަމާ (61ހ.) ވިދާޅުވެފައިވެއެވެ: \"ޝީޢީން، ޢަލީގެފާނާ މެދު ހައްދުފަހަނައަޅައި ގޮސްފައިވަނީ، ހަމަ ނަޞާރާއިން، ޢީސާގެފާނާ މެދު ހައްދުފަހަނައަޅައި ދިޔަ ފަދައިންނެވެ.\" [އައްސުންނާ ލިޢަބްދި ﷲ ބިން އަޙްމަދު: 548/2] މީގެން އެވެ.\nއަދި ޝީޢީންގެ ނުބައިކަން އެނގި، އެ ބައިގަނޑުން ސަލާމަތްވުމުގެ މުހިއްމުކަން ފާހަގަކުރައްވަމުން، އިމާމު އަބުލް ޢާލިޔާ (93ހ.) ވިދާޅުވިއެވެ: \"ﷲ ގެ ޙަޟްރަތުން އަހަރެންގެ މައްޗަށްވާ ދެ ނިއުމަތެއް ވެއެވެ. އެ ދޭތިން ކުރެ އެންމެ ބޮޑީ ކޮން ނިއުމަތެއްކަން އަހަރެންނަކަށް ނޭނގެއެވެ. އެ ތަނުން އެއް ނިއުމަތަކީ، އަހަރެންނަށް އިސްލާމްކަމުގެ ހިދާޔަތު ލިބުމެވެ. (އެބަހީ: މުސްލިމެއް ކަމުގައި ލެއްވުމެވެ.) އަދި އަނެއް ނިއުމަތަކީ، ރާފިޟީކަމުން އަހަރެން ރައްކާތެރިކޮށް ސަލާމަތުވުމެވެ. (އެބަހީ: ޝީޢީއެއް ކަމުގައި ނުލެއްވުމެވެ.)\" [އިބާނަތުއް ޞުޣްރާ ލިއިބްނި ބައްޠާ: 165]\nޝީޢީންގެ ނުބައިކަން އެހާ ބޮޑުވުމުގެ ސަބަބުން، އިމާމު ޠަލްޙާ ބިން މުޞައްރިފު (119ހ.) ވިދާޅުވެފައިވެއެވެ: \"ރާފިޟީ އަންހެނުންނާ ކައިވެނި ނުކުރެވޭހުއްޓެވެ. އަދި އެ މީހުން ކަތިލާ ތަކެތި ނުކެވޭހުއްޓެވެ. އެހެނީ ހަމަކަށަވަރުން އެ މީހުން ވަނީ ދީނުން ބޭރުވެފައެވެ.\" [އަލްއިބާނަތުއް ޞުޣްރާ: 161]\nއަދި ޝީޢީންގެ ފުށުން އުއްމަތަށް އޮތް ނުރައްކާތެރިކަމާއި އަދާވާތްތެރިކަން ބަޔާންކުރައްވައި،. އިމާމު އައްޝަޢްބީ (103ހ.) ވިދާޅުވިއެވެ: \"މަގުފުރެދިގެންވާ ހަވާނަފްސުގެ އަހްލުވެރިންގެ ކިބައިން ތިޔަބައިމީހުން ރައްކާތެރިވުމަށް އަހަރެން އިންޒާރުކުރަމެވެ. އަދި އެ މީހުންގެ އެންމެ ނުބައި ބަޔަކީ ރާފިޟީންނެވެ. އެ މީހުން ދީނުގެ ތެރެއަށް ވަދެގަތީ ޝައުގުވެރިވެ ބޭނުންވެގެންނެއް ވެސް ނޫނެވެ. އަދި ޖެހިލުންވެ ބިރުގަނެގެންނެއް ވެސް ނޫނެވެ. އެހެނެއްކަމަކު އިސްލާމުންނަށް ނަފްރަތުކޮށް ހަސަދަވެރިވެގެންނެވެ. އަދި އިސްލާމުންގެ މައްޗަށް ބަޣާވާތްތެރިވެގެންނެވެ.\" [މިންހާޖުއް ސުންނާ: 93/1]\nއަދި އެންމެ ނުބައި ބައިގަނޑަކީ ކޮބައި ކަމާ މެދު، އިމާމު މާލިކު (179ހ.) ގެ އަރިހު ސުވާލު ކުރެވުނެވެ. އެކަލޭގެފާނު ވިދާޅުވިއެވެ: \"ރާފިޟީންނެވެ.\" [ނަފްޙުއް ޠީބި މިން ޣުޞްނިލް އަންދަލުސިއް ރަޠީބި ލިލްމަގްރީ: 307/5]\nއަދިވެސް އިމާމު މާލިކު ވިދާޅުވިއެވެ: \"ހަމަކަށަވަރުން މި މީހުން ބޭނުންވީ ނަބީ ﷺ އަށް އެއްޗެހި ކިޔުމަށެވެ. ފަހެ (ސީދާ ސީދަލަށް) އެ ކަންކުރުމަށް އެ މީހުންނަށް ކުޅަދާނައެއް ނުވިއެވެ. އެހެންކަމުން ދެން އެކަލޭގެފާނުގެ އަސްހާބުންނަށް އެ މީހުން އެއްޗެހި ކިޔެވެ. އެއީ (މިފަދައިން އެކަލޭގެފާނާ މެދުގައި) ބުނެވުމަށް ދާންދެނެވެ: ނުބައި އަސްހާބުންނާ އެކުގައި ވީ ނުބައި މީހެކެވެ. އަދި އެ މީހާ ސާލިހު މީހަކަށް ވިނަމަ، އެ މީހާގެ އަސްހާބުން ސާލިހު ވީހެވެ.\" [އައްޞާރިމުލް މަސްލޫލު، އިބްނު ތައިމިއްޔާ: 108/3]\nނިންމާލުމުގެ ގޮތުން ދަންނަވާނީ، އިސްލާމީ ޢިލްމުވެރިންގެ މި ބަސްފުޅުތަކުން ޝީޢީންގެ ނުރައްކާތެރިކަމާއި ނުބައިކަން ވަރަށް ސާފުކޮށް ހާމަވެގެންދާ ކަމެވެ. އަދި އަހުލުއްސުންނާ ވަލްޖަމާޢަތުގެ އަގީދާގައި ސާބިތުވެ ތިބުމާއި، މިފަދަ ބިދުޢަވެރި ބައިގަނޑުތަކުން ދުރުހެލިވުމަކީ ކޮންމެ މުސްލިމެއްގެ މައްޗަށް ވެސް ވާޖިބުވެގެންވާ ކަމެކެވެ.","https://t.me/DheenugeMagu/1258"],["އަޝްރާފު","7/10/24","معاشر الفضلاء ان المخترعات الحديثه نعم ومفيده ان وجهت توجيها صحيحا ومن ذلك ما حدث في ايامنا وزماننا مما سمي بالذكاء الصناعي وهذا الشيء الجديد مفيد جدا اذا وجه توجيها صحيحا ومن ذلك ان طالب العلم قد يحب ان يلقي محاضره في موضوع فاذا طرحه على الذكاء الصناعي فانه يجمع له الماده العلميه ويقسم المحاضره الى عناصر وهذا مفيد لطالب العلم غير ان طالب العلم ينبغي عليه ان يتاكد من صحه الماده العلميه الا ان هذه المخترعات وهذه وهذه المكتشفات لا يجوز ان تجعل سببا للعبث بالدين ومن ذلك ان بعض الناس يستعمل هذا الذكاء الصناعي في انتاج كلمات لاشياء قد ماتوا في امور حادثات قد وقعت بعد موتهم فيجعلون مثلا مقطعا للشيخ ابن باز رحمه الله عز وجل او للالباني رحمه الله عز وجل او للشيخ ابن عثيمين رحمه الله عز وجل يتحدثون فيه او يتحدث فيه من يصورونه في امور واقعه نازله فهذا حرام ولو كان الكلام حقا فكيف وقد بلغنا ان هناك من يولد دون مقاطع تؤيد ما هم عليه صوتيه او مرئيه باصوات هؤلاء المشايخ وهم لم يقولوا هذا الكلام فان هذا والله من اقبح الكذب ومن الكذب على العلماء الاموات بل من الكذب على الله سبحان سبحانه وتعالى لانهم ينسبون هذا الى الدين الذي هو دين الله سبحانه وتعالى ومن ذلك ايضا ما بلغني ان بعض المسلمين صاروا يدخلون على الذكاء الاصطناعي ويشرحون حالتهم ويطلبون من الذكاء الصناعي ان يخترع لهم دعاء يناسب حالتهم فيؤلف لهم دعاء وهذا ان لم يكن ابتعا فهو طريق الى الابتداع ولا شك انه اعتداء في الدعاء والاعتداء في الدعاء يمنع الاجابه من موانع اجابه الدعاء بل بلغني ان بعض المسلمين يدخل على الذكاء الصناعي ويذكر حالته ويطلب من هذا الذكاء الصناعي ان يدعو له فيقوم هذا الذكاء الصناعي بالدعاء له ولا شك ان هذا بدعه وان هذا من العبث بالدعاء وقد قال النبي صلى الله عليه وسلم ال دعاء هو العباده اما ان يدخل الانسان على هذا الذكاء الصناعي ويذكر حالته ويطلب من هذا الذكاء الصناعي ان يذكر له الادعيه الماثوره التي تناسب حالته فيذكر له ادعيه ماثوره صحيحه ويدعو بها فهذا لا باس به لان الدعاء بالماثور اقرب الى الاجابه وكون الانسان يطلب معرفه الدعاء الماثور الذي يناسب حالته من مرض او طلب ولد او نحو ذلك هذا شيء طيب كما لو سال شيخا او رجع الى كتاب او نحو ذلك الشاهد اني انصح المسلمين والمسلمات باجتناب العبث في دين الله عز وجل بواسطه هذه المخترعات اما ان نغتنم هذه المخترعات فيما ينفع وفيما يفيد وفيما يستقيم فهذا شيء طيب\n- كلمة نافعة مختصرة (توضيح وتفصيل عن الذكاء الاصطناعي) لفضيلة الشيخ أ.د. سليمان الرحيلي\nالموقع الرسمي لفضيلة الشيخ أ. د. سليمان الرحيلي","އާޓިފިޝަލް އިންޓެލިޖެންސް (އޭ.އައި.) އަށް ޝަރުއީ ނަޒަރެއް\nޢިއްޒަތްތެރި އަޚުންނާއި އުޚްތުންނޭވެ. ޒަމާނީ އީޖާދުތަކަކީ ނިއުމަތެކެވެ. މި ޒަމާނުގައި މި ގެންގުޅޭ އާޓިފިޝަލް އިންޓެލިޖެންސަކީ، ރަނގަޅު ގޮތުގައި ބޭނުންކުރެވިއްޖެ ނަމަ، ވަރަށް ބޮޑު މަންފާއެއް ކުރާނެ އެއްޗެކެވެ. އެ ގޮތުން އިލްމު އުނގެނޭ ދަރިވަރަކު، ވަކި މައުޟޫއަކާ ގުޅޭ ބަހުސެއް ނުވަތަ ހުށަހެޅުމެއް ތައްޔާރުކުރަން ބޭނުންވެގެން، އޭ.އައި. އާ ސުވާލުކޮށް އެދުމުން، އެ ކަމާ ގުޅޭ އިލްމީ މާއްދާ ޖަމާކޮށް، ބައިތަކަށް ބަހާލަދޭނެއެވެ. މިއީ ދަރިވަރަށް ލިބޭ ވަރަށް ބޮޑު ފަސޭހައެކެވެ. އެކަމަކު އެ އިލްމީ މާއްދާގެ ސައްހަކަން ޔަގީންކުރަން ޖެހޭނެއެވެ.\nމި އީޖާދުތަކާ އާ އުފެންދުންތައް، ދީނާ ކުޅެން ބޭނުންކުރުމަކީ ހުއްދަވާނޭ ކަމެއް ނޫނެވެ. ބައެއް މީހުން އާޓިފިޝަލް އިންޓެލިޖެންސް ބޭނުންކޮށްގެން އިބްނު ބާޒް، އަލްބާނީ، އަދި އިބްނު ޢުޘައިމީން رحمهم الله ފަދަ އިލްމުވެރިން، އެ ބޭކަލުން އަވަހާރަވުމަށް ފަހު ހިނގާފައި ހުރި ކަންކަމާ ގުޅޭގޮތުން ވާހަކަދައްކަވާ ކަމަށް ދޭހަވާ ގޮތަށް ކްލިޕްތައް އުފައްދައެވެ. އަދި އެ ބޭކަލުން ދުވަހަކު ވެސް ވިދާޅުނުވާ ވާހަކަތަކެއް، އޯޑިއޯ އަދި ވީޑިއޯ މެދުވެރިކޮށް، އެ އިލްމުވެރިންގެ އަޑުން ހަދައެވެ. ﷲ ގަންދީ ބުނަމެވެ. މިއީ އެންމެ ހުތުރު ދޮގުތަކުގެ ތެރެއިންވާ ދޮގެވެ. އަދި އޭގެ އިތުރަށް، މިއީ ދުނިޔެ ދޫކުރައްވައިފައިވާ އިލްމުވެރިންގެ މައްޗަށް ދޮގުހެދުމެވެ. އަދި ކިއެއްތަ، އެ ދޮގުތައް ނިސްބަތް އެ ކުރަނީ، ﷲ ސުބްޙާނަހޫ ވަތަޢާލާގެ ދީނަށެވެ.\nއަދި ހަމައެހެންމެ އަހަރެންނަށް އަޑުއިވިފައިވާ ގޮތުގައި، ބައެއް މުސްލިމުން އާޓިފިޝަލް އިންޓެލިޖެންސްއަށް އެ މީހުންގެ ހާލަތު ބަޔާންކޮށްދީގެން، އެ ހާލަތާ އެކަށޭނަ ދުއާއެއް އުފައްދައިދިނުމަށް އެދެއެވެ. މިއީ އޭގެ ޒާތުގައި ބިދުޢައެއް ނޫންކަމުގައި ވިޔަސް، ބިދުޢައަށް މަގުފަހިވާނެ ކަމެކެވެ. އަދި މިއީ ދުޢާކުރުމުގައި ހައްދުފަހަނައަޅާ ދިޔުމެވެ. އަދި ދުއާކުރުމުގައި ހައްދުފަހަނައަޅާ ދިޔުމަކީ، ދުއާ އިޖާބަވުން މަނާވާ ސަބަބުތަކުގެ ތެރެއިން ސަބަބެކެވެ.\nއަދި ބައެއް މީހުން އާޓިފިޝަލް އިންޓެލިޖެންސްއާ ވާހަކަދައްކަމުން ގޮސް، އެ އޭ.އައި. ލައްވާ އެ މީހުންނަށް ދުއާކޮށްދިނުމަށް ވެސް އެދެއެވެ. ޝައްކެއްނެތް ގޮތުގައި މިއީ ބިދުޢައެކެވެ. ދި މިއީ ދުއާއަކީ ކުޅޭކުޅޭ އެއްޗެއްކަމުގައި ހެދުމެވެ. ނަބީ ﷺ ޙަދީޘްކުރައްވާފައި ވެއެވެ: ”ދުޢާއަކީ އަޅުކަމެވެ.“ (الأدب المفرد للبخاري 714)\nމިއާ ޚިލާފަށް، މީހަކު އާޓިފިޝަލް އިންޓެލިޖެންސްއަށް އޭނާގެ ހާލަތު ބަޔާންކޮށްދީ، އެ ހާލަތާ ގުޅޭ މަޢުޘޫރު (ވާރިދުވެގެންވާ) ދުއާތަކެއް ގެނެސްދިނުމަށް އެދުމުން، އެއީ ސައްހަ ސާބިތު ދުއާތަކެއް ކަމުގައި ވަނީ ނަމަ، އޭގެން ދުއާކުރުމަކުން މައްސަލައެއް ނެތެވެ. އެހެނީ، މަޢުޘޫރު ދުއާތަކަކީ، އިޖާބަވުން އެންމެ ގާތް ދުއާތައް ކަމުގައި ވާތީއެވެ. އެ ގޮތުން މީހަކު ބަލިން ފަސޭހަވުމަށް ނުވަތަ ދަރިއަކު ލިބުމަށް އެދުން ފަދަ ކަންކަމުގައި، އެ ކަމާ އެކަށީގެންވާ މަޢުޘޫރު ދުއާ ދެނެގަންނަން އުޅުމަކީ ރަނގަޅު ކަމެކެވެ. އެއީ އިލްމުވެރިއެއްގެ ކިބައިން އެ ކަން އެހުން ނުވަތަ ފޮތަކުން އެ ކަން ބެލުން ވެސް ރަނގަޅުވާ ފަދައިންނެވެ.\nއާޚީރުގައި، އަހަރެން މުސްލިމު ފިރިހެނުންނާއި އަންހެނުންނަށް ނަސޭހަތްތެރިވަނީ، މި އީޖާދުތައް މެދުވެރިކޮށް، ﷲ ޢައްްޒަ ވަޖައްލަގެ ދީނާ ކުޅުމުން ދުރުހެލިވުމަށެވެ. ނަމަވެސް މި އީޖާދުތައް ފައިދާހުރި، ބޭނުންތެރި، އަދި ސީދާވެގެންވާ ކަންކަމުގައި ބޭނުންކުރުމަކީ ހަމަ އެންމެ ރަނގަޅު ކަމެކެވެ.\n-އާޓިފިޝަލް އިންޓެލިޖެންސްއާ ގުޅޭ ގޮތުން ޝައިޚު ސުލައިމާން އައްރުޙައިލީގެ ކުރު ބަސްފުޅެއް","https://t.me/DheenugeMagu/1263"],["އަޝްރާފު","16/10/24","","ސުވަރުގެއަށް ނުވަތަ ނަރަކައަށް ވަދެވުމުގެ އެންމެ ބޮޑު އެއް ސަބަބަކީ ތިބާގެ ދުލެވެ.\nއިންސާނާގެ ހަށިގަނޑުގައިވާ އެންމެ ނުރައްކާތެރި އެއް ގުނަވަނަކީ ދުލެވެ. އެއީ، އެ ދުލުން ބުނެވޭ ކޮންމެ ބަހެއް ލިޔެވި ރެކޯޑު ކުރެވޭތީއެވެ. މި ކަން ބަޔާންކުރައްވާ، ﷲ ތަޢާލާ ގުރްއާނުގައި ވަހީކުރެއްވިއެވެ: ﴿مَّا يَلْفِظُ مِن قَوْلٍ إِلَّا لَدَيْهِ رَقِيبٌ عَتِيدٌ﴾ މާނައީ: \"ލިޔެ ރައްކާތެރިކުރާ އަދި ތައްޔާރަށް ހާޒިރުވެ ތިބި މަލާއިކަތުން އޭނާގެ ގާތުގައިވާ ހާލު މެނުވީ، އޭނާ ބުނާ ލަފްޒުގެ ތެރެއިން އެންމެ ބަހެއް ވެސް ނުބުނާނެއެވެ.\" [سُورَةُ قٓ: 18]\nއަދި އެހެން އާޔަތެއްގައި ވަހީކުރައްވާފައި ވެއެވެ: ﴿وَإِنَّ عَلَيْكُمْ لَحَافِظِينَ ۝ كِرَامًا كَاتِبِينَ ۝ يَعْلَمُونَ مَا تَفْعَلُونَ﴾ މާނައީ: \"އަދި ހަމަކަށަވަރުން ތިޔަބައިމީހުންގެ މައްޗަށް ރައްކާތެރިވެ ބަލަހައްޓަވާ މަލާއިކަތުން ވެއެވެ. (އެއީ) މާތްވެގެންވާ، ލިޔުއްވާ މަލާއިކަތުންނެވެ. ތިޔަބައިމީހުން ކުރާ ކަންތައް އެ މަލާއިކަތުން ދެނެވަޑައިގެންވެއެވެ.\" [سُورَةُ الانفِطَارِ: 10-12]\nމި އާޔަތްތަކުގައިވާ އިންޒާރަށް އަލިއަޅުވާލަމުން، އިމާމު އިބްނު ކަޘީރު (728ހ.) އެކަލޭގެފާނުގެ ތަފްސީރުގައި ވިދާޅުވެފައިވެއެވެ: \"މީހާ ބުނާ ކޮންމެ އެއްޗެއް ލިޔެވި، އަދި އޭނާ ކުރާ ކޮންމެ ކަމެއް ބެލެހެއްޓެވިގެންވާ ހާލު މެނުވީ، އާދަމުގެ ދަރިޔާ އެއްވެސް ވާހަކައެއް ނުދައްކައެވެ. އަދި އޭނާގެ ކޮންމެ އަމަލެއް ލިޔަން ތައްޔާރު ބަޔަކު ތިބެއެވެ. އަދި އެންމެ ކަލިމައެއް ވިޔަސް އަދި އެންމެ ހަރަކާތެއް ވިޔަސް ދޫނުކުރެވޭ ހުއްޓެވެ.\" [ތަފްސީރު އިބްނު ކަޘީރު: 13/186]\nދުލަށް ރައްކާތެރިވުމުގެ މުހިއްމުކަން ބަޔާންކޮށްދޭ އެތައް ޙަދީޘެއް ސުންނަތުގައި އައިސްފައިވެއެވެ. އެ ގޮތުން ސަހްލު ބިން ސަޢްދުގެ އަރިހުން ރިވާވެގެންވެއެވެ. ރަސޫލު ﷲ ﷺ ޙަދީޘްކުރެއްވިއެވެ: \"އެ މީހެއްގެ ދެ ކަތުރުކަށިގަނޑުގެ ދޭތެރޭގައިވާ އެތި (އެބަހީ: އޭނާގެ ދޫ)، އަދި އޭނާގެ ދެފައި ދޭތެރޭގައިވާ އެތި (އެބަހީ: އޭނާގެ ލަދުވެތި ގުނަވަން، މި ދޭއްޗަށް) ޖާމިނުވެ (ރައްކާތެރިވާނެކަމުގެ ޔަގީންކަން) ތިމަން ނަބިއްޔާއަށް ދީފި މީހާ، އޭނާއަށް ސުވަރުގެ (ލިބޭނެކަމަށް) ތިމަން ނަބިއްޔާ ޖާމިނުވަމެވެ.\" [ޞަޙީޙު ބުޚާރީ: 6474]\nއަދި އަބޫ ހުރައިރާގެ އަރިހުން ރިވާވެގެންވެއެވެ. ނަބީ ﷺ އާ ސުވާލުކުރެވުނެވެ. \"މީސްތަކުން އެންމެ ގިނައިން ސުވަރުގެ ވަންނަ ސަބަބަކީ ކޮބައިތޯއެވެ؟\" އެކަލޭގެފާނު ޖަވާބުދެއްވިއެވެ: \"ތަގްވާވެރިކަމާއި ރިވެތި އަޚްލާގެވެ.\" އަދި އެކަލޭގެފާނާ ސުވާލުކުރެވުނެވެ: \"އެންމެ ގިނައިން ނަރަކައަށް ވައްދާ ސަބަބަކީ ކޮބައިތޯއެވެ؟\" އެކަލޭގެފާނު ޖަވާބުދެއްވިއެވެ: \"ދެ ޖައުފެވެ: އަނގައާއި ފަރުޖެވެ.\" [ސުނަން އިބްނު މާޖަހް: 4246]\nމި ޙަދީޘްތަކުން އެނގެނީ، ސުވަރުގެއަށް މީހަކު ވައްދާ އެންމެ ބޮޑު އެއް ސަބަބު ކަމުގައި އޭނާގެ ދޫ ވެގެންދާ ކަމެވެ. އެއީ ދުލަށް ރައްކާތެރިވެ، ނުބައި ކަންތައްތަކުން އެ ދޫ ސަލާމަތްކޮށްގެންނެވެ. އަދި ހަމަ އެ ފަދައިން، މީހާ ނަރަކައަށް ވައްދާ އެންމެ ބޮޑެތި ސަބަބުތަކުގެ ތެރޭގައި އޭނާގެ ދޫ ހިމެނެއެވެ. އެއީ އޭނާ ދުލަށް ރައްކާތެރި ނުވެ، ޝަރުއީ މިންގަނޑުތަކުގެ މަތީގައި އެ ދޫ ނުހިފަހައްޓައިފި ނަމައެވެ. ވީމާ، އަޅުގަނޑުމެން ކޮންމެ މީހަކު ވެސް އަމިއްލަ ދުލަށް ރައްކާތެރިވެ، ހެޔޮ ބަސްތައް މެނުވީ ނުބުނުމަށް މަސައްކަތް ކުރަންޖެހެއެވެ.","https://t.me/DheenugeMagu/1275"],["އަޝްރާފު","6/11/24","","ސާބިތުކަމުގެ ހަގީގަތް\nދީނުގައި ސާބިތުވުމަކީ އިސްލާމް ދީނުގެ އެންމެ މަތިވެރި ސިފަތަކުގެ ތެރެއިން ސިފައެކެވެ. އީމާންކަމާއި ސުންނަތުގެ މަތީ ސާބިތުވުމަކީ، އަގީދާއާއި މަންހަޖުގެ އަސާސްތަކުގެ ތެރެއިން އެއް އަސާސެވެ. އެހެނަސް މިއަދު ބައެއް މީހުންނަށް މި ލަފްޒުގެ ހަގީގީ މާނަ އޮޅި، އެ ނަމުގައި ބާތިލު މަގުމަގުގައި ދެމިތިބުން ވަނީ އާންމުވެފައެވެ. އެ މީހުންގެ ކިބައިން އެންމެ ގިނައިން ފެންނާނެ އެއް ކަމަކީ، އަޑުހަރުކޮށް \"އަހަރެމެން މި ތިބީ ސާބިތުވެގެންނޭ!\" މި ފަދައިން ކިޔާ ތަނެވެ. މިއީ އެ މީހުންގެ ޖާހިލުކަމާއި ފުރެދުމުގެ ނިޝާނެކެވެ.\nރަސޫލު ﷺ ހަދީޘްކުރެއްވިއެވެ: ”ކިބުރުވެރިކަމަކީ ހައްގަށް ދެކޮޅުހެދުމެވެ.“ [سنن أبي داود 4092] އެހެނަސް އެއްބައި މީހުންނަށް ހީވެފައި އޮންނަނީ، ސާބިތުކަމަކީ ހައްގު ދޫކޮށް، ބާތިލުގައި ދެމިތިބުން ކަމަށެވެ. މިއީ އިންތިހާއަށް ނުރައްކާތެރި ކަމެކެވެ. މި ފަދަ މީހުން މަގުފުރެދުމުގައި ދެމިތިބެ، އެހެން މީހުންނަށް ވެސް އެ މަގަށް ދައުވަތުދެއެވެ.\nތާރީޚު ދައްކާ ގޮތުގައި، \"ސާބިތުކަމުގެ\" ނަމުގައި އަތަކަށް ގުޑާނުލި އެތައް ބަޔަކު ވަނީ ފެނިފައެވެ. އޭގެ އެންމެ ފުރަތަމަ ނަމޫނާއަކީ އިބްލީހެވެ. ހައްގަށް ތަބާވާން އަމުރުކުރެއްވުމުން ވެސް، އެ ހުރި ބާތިލު މަގާއި، އެ ކުރި ވައުދެއްގެ މަތީގައި \"ސާބިތުވެ\" ހުއްޓެވެ. އިންސީންނާ ޖިންނީންގެ ތެރޭ ތިބި ޝައިތާނުންނަށް ވެސް އިބުލީހުގެ މި ސިފަ ވަނީ ވާރުތަކޮށްފައެވެ.\nމައްކާގެ މުޝްރިކު ސަރުދާރުން ވެސް، އެ މީހުންގެ ޖާހިލީ ވިސްނުމުގައި \"ސާބިތުވެ\" ތިއްބެވެ. އަބޫ ޖަހުލާއި، އަބޫ ލަހަބާއި، އުމައްޔާ ބިން ޚަލަފު ފަދަ މީހުން، ހަނގުރާމަކޮށް ގަތުލުވާންދެން ވެސް އެ މީހުންގެ ބާތިލު މަގުގައި ދެމިތިއްބެވެ. އަދި އެ ގޮތުގައި \"ސާބިތުވުމަށް\" އެހެން މީހުންނަށް ވެސް ގޮވާލިއެވެ. ކީރިތި ގުރްއާނުގައި މި ވާހަކަ، ﷲ ބަޔާންކުރައްވައިފައި ވެއެވެ: ”އަދި އެ (މައްކާގެ) މުޝްރިކުންގެ ތެރެއިން ތިބި ބޮޑުން، ނުކުމެ (އެ މީހުންގެ ގައުމުގެ މީހުންނަށް) ބުނަމުން ދިޔައެވެ: ”ތިޔަބައިމީހުން ކުރިއަށް ދާށެވެ. އަދި ތިޔަބައިމީހުންގެ އިލާހުންނަށް އަޅުކަންކުރުން މަތީ ކެތްކޮށްގެން ސާބިތުވެ ތިބޭށެވެ. ހަމަކަށަވަރުން މިއީ (އެބަހީ: މުޙައްމަދު ﷺ އެ ގޮވާލާ ކަންކަމަކީ، ތިމަންމެންނާ ދެކޮޅަށް) ރޭވި ގަސްދުކުރެވޭ ކަމެއްކަން ކަށަވަރެވެ.“ [صٓ 6] އެ މީހުންގެ މި ސާބިތުކަމުގެ ނަތީޖާއަކަށްވީ ދުނިޔެއާއި އާޚިރަތް ގެއްލިގެންދިޔުމެވެ.\nޚަލީފާ ޢަލީ ބިން އަބީ ޠާލިބުގެ ދައުރުގައި، އެ ބޭކަލުން ޝަރީއަތާ ޚިލާފަށް ހުކުމްކުރައްވާ ކަމަށް ބުނެ، ހައެއްކަ ހާސް މީހުން އަމިއްލަ \"ސާބިތުކަމުގެ\" ނަމުގައި ނުކުތެވެ. ތަރްޖަމާނުލް ގުރްއާން، އިބްނު ޢައްބާސް އެ މީހުންނާ މުނާޒަރާކުރައްވައި، ހައްގު ބަޔާންކޮށްދެއްވުމުން، ދެ ހާސް މީހުން ތެދުމަގަށް ރުޖޫއަވިއެވެ. ނަމަވެސް ބާކީ ތިބި މީހުން އެ ބާތިލު މަގުގައި \"ސާބިތުވެ\" ތިބެ، މުސްލިމުންނާ ދެކޮޅަށް ހަނގުރާމަކޮށް، ޚަވާރިޖުންގެ ގޮތުގައި މަރުވިއެވެ.\nދަންނާށެވެ. ހަގީގީ ސާބިތުކަމަކީ، ސަލަފުއް ސާލިހުންގެ މަގުގައި ސާބިތުވެ ތިބުމެވެ. އެ ބޭކަލުންގެ ބަސްފުޅުތަކުގައި ހިފައި، އެއީ ހައްގު ކަމުގައި ބަލައިގަނެ، އޭގެ މަތީގައި ދެމިތިބުމެވެ. މުއުމިނުންގެ ސިފައަކީ މިއީއެވެ. އަދި މި ގޮތުގައި ދެމިތިބޭ މީހުންނަށް ދުނިޔެއާއި އާޚިރަތުގައި ކާމިޔާބު ލިބޭނޭ ކަމަށް ﷲ ވަނީ ވައުދުކުރައްވައިފައެވެ.\nމިއާ ޚިލާފަށް އެއްޗެއް ނޭނގި، ވާނުވާގައި ހުރެ، ހަވާނަފުސަށް ތަބާވެ، ޖާހިލުކަންމަތީ ސާބިތުވުމަކީ އިސްލާމް ދީން ގޮވާލާ ސާބިތުކަމެއް ނޫނެވެ. މި ފަދަ ސާބިތުކަމަކީ ހަގީގަތުގައި ވެސް ބޯހަރުކަމާއި ގޮތްދޫނުކުރުން ނޫން ދެވަނަ އެއްޗެއް ނޫނެވެ.","https://t.me/DheenugeMagu/1292"],["އަޝްރާފު","27/11/24","وصية الامام بن باز رحمه الله لطلاب الجامعة الإسلامية، وقد علق عليها الشيخ عبد الرزاق البدر\n‌وصية لطلاب الجامعة الإسلامية بالمدينة المنورة\n(1)\nالحمد لله وكفى وسلام على عباده الذين اصطفى.\nأما بعد: فالذي أوصي به أبنائي طلاب الجامعة الإسلامية هو تقوى الله سبحانه وتعالى في جميع الأحوال، والحرص على طلب العلم والعناية بالمقررات الدراسية والمذاكرة فيما بينهم فيما قد يخفى من مسائلها، والإصغاء للمدرسين والسؤال عن كل ما يشكل في الدرس بالأسلوب الحسن.\nومن أهم أسباب التحصيل: إصلاح النية وحفظ الوقت والعمل بما علم، وقد جاء في بعض الآثار:(من عمل بما علم أورثه الله علم ما لم يعلم) وشاهد هذا في كتاب الله سبحانه قوله تعالى: {وَالَّذِينَ اهْتَدَوْا زَادَهُمْ هُدًى وَآتَاهُمْ تَقْوَاهُمْ} (2) وقوله سبحانه: {وَيَزِيدُ اللَّهُ الَّذِينَ اهْتَدَوْا هُدًى} (3) ومن أهم الأسباب أيضا الاستقامة على تقوى الله والحذر من المعاصي، قال الله سبحانه:{وَمَنْ يَتَّقِ اللَّهَ يَجْعَلْ لَهُ مَخْرَجًا} (4){وَيَرْزُقْهُ مِنْ حَيْثُ لَا يَحْتَسِبُ} (5)\nوالمخرج من الجهل من أهم المخارج المطلوبة كما أن العلم من أفضل الرزق الذي ينتج عن التقوى، وقال تعالى:{يَا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقَانًا} (6) الآية، وأحسن ما قيل في تفسيرالفرقان أنه ما يحصل للعبد من نور العلم الذي يفرق به بين الحق والباطل.\nأما أثر المعاصي في الحرمان من العلم النافع فمعلوم بالنص والواقع كما قال الله سبحانه: {وَمَا أَصَابَكُمْ مِنْ مُصِيبَةٍ فَبِمَا كَسَبَتْ أَيْدِيكُمْ وَيَعْفُو عَنْ كَثِيرٍ} (7) ولا ريب أن حرمان العلم النافع من أعظم المصائب، وفي الحديث عن النبي صلى الله عليه وسلم أنه\nص: 242\nقال: «إن العبد ليحرم الرزق بالذنب يصيبه (1) » ولما جلس الشافعي بين يدي مالك رحمة الله عليهما قال مالك للشافعي: (إني أرى الله قد ألقى عليك من نوره فلا تطفئه بالمعاصي) أو كما قال رحمه الله.\nوقال الشافعي رحمه الله:\nشكوت إلى وكيع سوء حفظي\nفأرشدني إلى ترك المعاصي\nوقال اعلم بأن العلم نور\nونور الله لا يؤتاه عاصي\nوأسأل الله أن يمنحكم التوفيق للعلم النافع والعمل الصالح، وأن ينفع بكم عباده إنه خير مسئول.\nوالسلام عليكم ورحمة الله وبركاته.\nنائب رئيس الجامعة الإسلامية\nعبد العزيز بن عبد الله بن باز.\n...\n(1) صدرت من مكتب سماحته في18\\10\\1388 هـ.\n(2)\nسورة محمد الآية 17\n(3)\nسورة مريم الآية 76\n(4)\nسورة الطلاق الآية 2\n(5)\nسورة الطلاق الآية 3\n(6)\nسورة الأنفال الآية 29\n(7)\nسورة الشورى الآية 30\n(1) سنن ابن ماجه المقدمة (90) ، مسند أحمد بن حنبل (5/280) .\nhttps://alsunniah.com/book/24697/58\n...\nتعليق الشيخ عبدالرزاق البدر\nإضغط هنا\nتحميل التفريغ\nإضغط هنا\nhttps://www.tasfiatarbia.org/vb/showthread.php?t=20804","މަދީނާގެ އިސްލާމީ ޔުނިވަރސިޓީގެ ދަރިވަރުންނަށް، ޝައިޚު ބިން ބާޒް (ރަޙިމަހު ﷲ) ކުރެއްވި ވަސިއްޔަތް\nއެންމެހާ ހަމްދެއް ވަނީ ﷲ އަށެވެ. އަދި (އަޅަމެންނަށް) އެ އިލާހު ފުދެއެވެ. އަދި އެ އިލާހު އިޚްތިޔާރުކުރެއްވި އަޅުތަކުންގެ މައްޗަށް ސަލާމްހުއްޓެވެ. އެއަށް ފަހު (ދަންނައެވެ.)\nފަހެ ޖާމިޢާ އިސްލާމިއްޔާގެ، އަހަރެންގެ ދަރިން ފަދަ ދަރިވަރުންނަށް މި ވަސިއްޔަތްކުރަނީ، ހުރިހާ ހާލަތެއްގައި ވެސް ﷲ ސުބުޙާނަހޫ ވަތަޢާލާއަށް ތަގްވާވެރިވުމަށެވެ. އަދި އިލްމު އުނގެނުމަށް ހިތްވަރާއި ޝައުގުވެރިކަމާއެކު މަސައްކަތްކުރުމަށެވެ. އަދި ކިޔަވާ މާއްދާތަކަށް އަހައްމިއްޔަތާއި ފަރުވާތެރިކަން ބެހެއްޓުމަށެވެ. އަދި އޭގައިވާ ސާފުނުވާ މައްސަލަތައް އެކަކު އަނެކަކާއެކު މުރާޖާކުރުމަށެވެ. އަދި މުދައްރިސުންގެ ވާހަކަތަކަށް ކަނުލާ އަޑުއެހުމަށެވެ. އަދި ފިލާވަޅުން އުނދަގޫވާ ކޮންމެ ކަމަކާ ބެހޭ ގޮތުން، ރިވެތި އުސްލޫބަކުން ސުވާލުކުރުމަށެވެ.\nއަދި އިލްމު ހާސިލުވުމުގެ އެންމެ މުހިއްމު ސަބަބުތަކުގެ ތެރޭގައި: ނިޔަތް އިސްލާހުކުރުމާއި، ވަގުތަށް ރައްކާތެރިވުމާއި، އެނގިފައިވާ އިލްމަށް އަމަލުކުރުން ހިމެނެއެވެ. އަދި ހަމަކަށަވަރުން ބައެއް އަޘަރުތަކުގައި އައިސްފައިވެއެވެ: «‌مَنْ ‌عَمِلَ ‌بِمَا ‌عَلِمَ ‌أَوْرَثَهُ اللَّهُ عِلْمَ مَا لَمْ يَعْلَمْ» [حلية الأولياء لأبي نعيم 10/15] ”އެނގިފައިވާ އިލްމަށް އަމަލުކުރާ މީހާއަށް، ނޭނގޭ އިލްމު، ﷲ ވާރުތަކޮށްދެއްވައެވެ.“ އަދި މި ކަމަށް ބާރުދޭ ހެކި، ﷲގެ ފޮތުގައި ވެއެވެ. އެއީ އެ އިލާހުގެ މި ވަހީބަސްފުޅެވެ: ﴿وَالَّذِينَ اهْتَدَوْا زَادَهُمْ هُدًى وَآتَاهُمْ تَقْوَاهُمْ ﴾ [مُحَمَّد 17] ”އަދި ތެދުމަގު ލިބިގަތް މީހުންނަށް، އެ އިލާހު ހިދާޔަތް އިތުރުކޮށްދެއްވައި، އެބައިމީހުންގެ ތަގްވާވެރިކަން އެބައިމީހުންނަށް ދެއްވިއެވެ.“ އަދި އެ އިލާހު ސުބްޙާނަހޫގެ މި ވަހީބަސްފުޅެވެ: ﴿وَيَزِيدُ اللَّهُ الَّذِينَ اهْتَدَوْا هُدًى﴾ [مَريَم 76] ”އަދި ތެދުމަގު ލިބިގަތް މީހުންނަށް ﷲ ހިދާޔަތް އިތުރުކޮށްދެއްވައެވެ.“\nއަދިވެސް (އިލްމު ހާސިލުވުމުގެ) އެންމެ މުހިއްމު ސަބަބުތަކުގެ ތެރޭގައި: ﷲއަށް ތަގްވާވެރިވުން މަތީ ސާބިތުވެ ހުރުމާއި، ފާފަތަކުން ރައްކާތެރިވުން ހިމެނެއެވެ. ﷲ ވަހީކުރެއްވިއެވެ: ﴿وَمَن يَتَّقِ اللَّهَ يَجْعَل لَّهُ مَخْرَجًا ۝ وَيَرْزُقْهُ مِنْ حَيْثُ لَا يَحْتَسِبُ﴾ [الطَّلَاق 2-3] ”އަދި ﷲއަށް ތަގްވާވެރިވާ މީހާއަށް، އެ އިލާހު މަޚްރަޖެއް (ނުކުންނާނެ މަގެއް) ލައްވައެވެ. އަދި އޭނާ ހީވެސް ނުކުރާ ގޮތަކުން އޭނާއަށް ރިޒްގު ދެއްވައެވެ.“\nއަދި އެ ކަމަށް އެދެވޭ އެންމެ މުހިއްމު މަޚްރަޖުތަކުގެ ތެރެއިން އެއް މަޚްރަޖަކީ، ޖާހިލުކަމުން ނުކުންނާނެ މަގެކެވެ. އެއީ ތަގްވާވެރިކަމުގެ ނަތީޖާއެއްގެ ގޮތުން ލިބޭ އެންމެ ރަނގަޅު އެއް ރިޒްގަކީ އިލްމު ކަމަށްވާ ފަދައިންނެވެ. އަދި އެ އިލާހު ތަޢާލާ ވަހީކުރެއްވިއެވެ: ﴿يَا أَيُّهَا الَّذِينَ آمَنُوا إِن تَتَّقُوا اللَّهَ يَجْعَل لَّكُمْ فُرْقَانًا﴾ [الأَنفَال 29] ”އޭ އީމާންވެއްޖެ މީސްތަކުންނޭވެ. ތިޔަބައިމީހުން ﷲއަށް ތަގްވާވެރިވާ ނަމަ، އެ އިލާހު ތިޔަބައިމީހުންނަށް ފުރްގާނެއް ލައްވާނެއެވެ.“ އަދި ފުރްގާނުގެ ތަފްސީރުގައި ބުނެވިފައިވާ އެންމެ ރަނގަޅު ބަހަކީ، އެއީ އަޅާއަށް ލިބިގެންދާ، އެއިން ހައްގާއި ބާތިލު ވަކިކުކުރާ، އިލްމުގެ ނޫރެވެ.\nއަދި ނަފާކުރަނިވި އިލްމުން މަހްރޫމުވުމުގައި ފާފަތަކުގެ އަސަރަށް ބަލާއިރު، ފަހެ އެއީ ނައްސުންނާއި ވާގިއުން އެނގޭ ކަމެކެވެ. ﷲ ސުބްޙާނަހޫ ވަހީކުރެއްވި ފަދައިންނެވެ: ﴿وَمَا أَصَابَكُم مِّن مُّصِيبَةٍ فَبِمَا كَسَبَتْ أَيْدِيكُمْ وَيَعْفُو عَن كَثِيرٍ ٣٠﴾ [الشُّورَى 30] ”އަދި ތިޔަބައިމީހުންނަށް ޖެހޭ ކޮންމެ މުސީބާތެއް ޖެހެނީ، ތިޔަބައިމީހުންގެ އަތްތަކުން ހޯދާގަތް ކަންތަކުގެ ސަބަބުންނެވެ. އަދި އެ އިލާހު ގިނަ ކަންތައް އަފޫކުރައްވައެވެ.“\nޝައްކެއް ނެތެވެ. ފައިދާ ހުރި އިލްމުން މަހްރޫމްވުމަކީ އެންމެ ބޮޑެތި މުސީބާތްތަކުގެ ތެރެއިން މުސީބާތެކެވެ. އަދި ނަބީ ﷺ ގެ ޙަދީޘެއްގައި އެކަލޭގެފާނު ޙަދީޘްކުރެއްވިއެވެ: «إنَّ العَبدَ ليُحرَمُ الرِّزقَ بالذَّنبِ يُصيبُه» [مسند أحمد 22438] ”ހަމަކަށަވަރުން އަޅާ ކުރާ ފާފައިގެ ސަބަބުން ރިޒްގުން މަހްރޫމްވެއެވެ.“ އަދި އިމާމް ޝާފިޢީ، އިމާމް މާލިކު، ރަޙިމަހުމަ ﷲ، ގެ ކުރިފުޅުމަތީގައި އިށީނދެވަޑައިގަތުމުން، މާލިކު، ޝާފިޢީއަށް ވިދާޅުވިއެވެ: «إني أرى الله قد ألقى عليك من نوره فلا تطفئه بالمعاصي» ”ހަމަކަށަވަރުން އަހަރެންނަށް ފެންނަނީ، ﷲ ތިބާގެ މައްޗަށް އެ އިލާހުގެ ނޫރު އަޅުއްވާފައިވާ ކަމަށެވެ. ފަހެ، ފާފަތަކުން ތިބާ އެ ނޫރު ނިއްވާނުލާށެވެ.“\nއަދި އިމާމް ޝާފިޢީ ރަޙިމަހު ﷲ (އެކަލޭގެފާނުގެ ޝައިޚަކާމެދު) ވިދާޅުވިއެވެ:\n‌شَكَوْتُ ‌إِلَى ‌وَكِيعٍ ‌سُوءَ ‌حِفْظِي … فَأَرْشَدَنِي إِلَى تَرْكِ الْمَعَاصِي\nوَقَالَ اعْلَمْ بِأَنَّ الْعِلْمَ نُورٌ … وَنُورٌ اللَّهِ لَا يُؤْتَاهُ عَاصِي [الداء والدواء 52]\n”ވަކީޢުއަށް އަހުރެންގެ ހަނދާން ދެރަކަމުގެ ޝަކުވާކުރީމެވެ. އެ ހިނދު ފާފަތައް ދޫކޮށްލުމަށް އެކަލޭގެފާނު އިރުޝާދު ދެއްވިއެވެ. އަދި ވިދާޅުވިއެވެ: ދަންނާށެވެ. ހަމަކަށަވަރުން އިލްމަކީ ނޫރެކެވެ. އަދި ﷲ ގެ ނޫރު ފާފަވެރިޔާއަކަށް ނުދެއްވާނެއެވެ.“\nއަދި ﷲ ގެ ހަޒްރަތުން އަހުރެން އެދި ދުއާކުރަނީ، މަންފާކުރަނިވި އިލްމާއި ސާލިހު އަމަލުތަކަށް ތިޔަބައިމީހުންނަށް ތައުފީގު ދެއްވުމަށާއި، ތިޔަބައިމީހުންގެ ސަބަބުން އެ އިލާހުގެ އަޅުތަކުންނަށް މަންފާކުރެއްވުމަށެވެ. ހަމަކަށަވަރުން އެ އިލާހީ ދެންނެވޭ އެންމެ ހެޔޮ ފަރާތެވެ.\nވައްސަލާމް ޢަލައިކުމް ވަރަޙްމަތު ﷲ ވަބަރަކާތުހޫ\nއިސްލާމީ ޔުނިވަރސިޓީގެ ނައިބު ރައީސް\nޢަބްދުލް ޢަޒީޒު ބިން ޢަބްދުﷲ ބިން ބާޒް","https://t.me/DheenugeMagu/1303"],["އަޝްރާފު","12/12/24","لماذا ربط جرائم النصيرية بمعتقدهم وفيهم أبرياء؟ (علاقة العقيدة بالفساد السلوكي)\n9 جمادى الآخرة 1446هـ\nفي\nالتوحيد والعقيدة\nالحمد لله والصلاة والسلام على رسول الله وعلى آله وصحبه ومن والاه، أما بعد:\nيعيب بعض الناس على من يذكر فساد معتقد النصيرية عند ذكر جرائمهم التي رآها العالم أجمع، أو رأى جزءاً منها على التحقيق، فانطبق عليها الخبر المروي: «ليس الخبر كالمعاينة».\nويستندون في عيبهم هذا على أمرين:\nالأول: أن هناك مجرمين من أبناء الطائفة السُّنية.\nالثاني: أن فيهم من لم يفعل ذلك، فلِمَ يُربط الأمر بالمعتقد؟\nفيقال جواباً عن هذا:\nالمعتقدات الفاسدة بينها وبين السلوكيات الفاسدة اتصال، إذا طبقها فاسد الاعتقاد يكون متسقاً مع اعتقاده، وإن لم يطبقها كان غير متسق مع معتقده.\nقال تعالى: {أرأيت الذي يكذب • بالدِّين فذلك الذي يدعُّ اليتيم} [الماعون].\nلا يمكن أن يُعترض على هذه الآية بكرماء العرب كحاتم الطائي ونظرائه، فإن هؤلاء عملهم مفاخرة، والمرء إذا بخل عن الإنفاق فإنه يمكن أن يعلِّل ذلك بكفره بالبعث وأنه لا يؤمن بخلف الله عز وجل عليه، وأما إن أعطى فلا يمكن أن يعلِّل هذا بكفره بيوم القيامة!\nوجرائم الفرق الباطنية -كالنصيرية- على مر التاريخ لها اتصال بعقائدهم، حتى إن ذلك مدوَّن في كتب أهل العلم القدامى.\nقال ابن تيمية كما في «مجموع الفتاوى» [35/157]: “وإذا أظهروا التوبة ففي قبولها منهم نزاع بين العلماء؛ فمن قبل توبتهم إذا التزموا شريعة الإسلام أقر أموالهم عليهم. ومن لم يقبلها لم تنقل إلى ورثتهم من جنسهم؛ فإن مالهم يكون فيئا لبيت المال؛ لكن هؤلاء إذا أخذوا فإنهم يظهرون التوبة؛ لأن أصل مذهبهم التقية وكتمان أمرهم وفيهم من يعرف وفيهم من قد لا يعرف. فالطريق في ذلك أن يحتاط في أمرهم فلا يتركون مجتمعين ولا يمكنون من حمل السلاح ولا أن يكونوا من المقاتلة”.\nذكر عدم تمكينهم من السلاح ومنعهم من مرافقة المقاتلة لما أُثِر عنهم من الغدر بأهل الإسلام والنقمة عليهم والبطش بهم.\nوقال ابن كثير في «البداية والنهاية»: “وفي هذه السنة خرجت النصيرية عن الطاعة وكان من بينهم رجل سموه محمد بن الحسن المهدي القائم بأمر الله، وتارة يدعي علي بن أبي طالب فاطر السموات والأرض، تعالى الله عما؟ يقولون علوا كبيرا.\nوتارة يدعي أنه محمد بن عبد الله صاحب البلاد، وخرج يكفر المسلمين وأن النصيرية على الحق، واحتوى هذا الرجل على عقول كثير من كبار النصيرية الضلال، وعين لكل إنسان منهم تقدمة ألف، وبلادا كثيرة ونيابات، وحملوا على مدينة جبلة فدخلوها وقتلو خلقا من أهلها، وخرجوا منها يقولون لا إله إلا علي، ولا حجاب إلا محمد، ولا باب إلا سلمان.\nوسبوا الشيخين، وصاح أهل البلد واإسلاماه، واسلطاناه، وا أميراه، فلم يكن لهم يومئذ ناصر ولا منجد، وجعلوا يبكون ويتضرعون إلى الله عزوجل، فجمع هذا الضال تلك الأموال فقسمها على أصحابه وأتباعه قبحهم الله أجمعين.\nوقال لهم لم يبق للمسلمين ذكر ولا دولة، ولو لم يبق معي سوى عشرة نفر لملكنا البلاد كلها.\nونادى في تلك البلاد إن المقاسمة بالعشر لا غير ليرغب فيه، وأمر أصحابه بخراب المساجد واتخاذها خمارات، وكانوا يقولون لمن أسروه من المسلمين: قل لا إله إلا علي، واسجد لإلهك المهدي، الذي يحيي ويميت حتى يحقن دمك”.\nوهذا يذكرنا تماماً بفعالهم في بداية الثورة السورية حين كانوا يقولون للناس قل (لا إله إلا بشار) واسجد لصورة بشار.\nوقال ابن تيمية في «منهاج السنة» [4/592]: “ومن العجب من هؤلاء الرافضة أنهم يدَّعون تعظيم آل محمد -عليه أفضل الصلاة والسلام- وهم سعوا في مجيء التتر الكفار إلى بغداد دار الخلافة، حتى قتلت الكفارُ من المسلمين ما لا يحصيه إلا الله تعالى من بني هاشم وغيرهم وقتلوا بجهات بغداد ألف ألف وثمانمائة ألف ونيفا وسبعين ألفا وقتلوا الخليفة العباسي، وسبوا النساء الهاشميات وصبيان الهاشميين”.\nوكلام الشيخ هذا يوجَّه للرافضة اليوم الذين يرفعون شعار (لن تُسبى زينب مرتين) ويتظاهرون بالغيرة، ثم يدعمون نصيرية زنادقة يهتكون الأعراض ويستبيحون كل حرمة.\nوقال الكشي في رجاله (وهو من كتب الشيعة في الرجال) وهو يتكلم عن مؤسس النصيرية: “وكان محمد بن موسى بن الحسن بن فرات يقوي أسبابه ويعضده، وذكر أنه رأى بعض الناس محمد بن نصير عيانا، وغلام على ظهره، فرآه على ذلك، فقال: إن هذا من اللذات، وهو من التواضع لله وترك التجبر، وافترق الناس فيه بعده فرقا”.\nوذكر عنه استباحة الحرمات عامتها، فهذا ما في كتبهم عن القوم، ومع ذلك ناصروهم بكل ما أوتوا من قوة حتى أخزاهم الله جميعاً.\nوأما أمر وجود أناس من أهل السنة فهؤلاء لهم تبع وما ساروا على معتقدهم، والمرء المنتسب للسنة قد يكون مع انتسابه من أكفر الخلق سباباً لله وأوليائه موالياً لأعدائه مُقدماً على كل عظيمة.\nوفي الحديث: «الإيمان قيد الفتك» وهو قتل المسلم خداعاً بعد تأمينه، فما بالك بتلك الجرائم؟\nhttps://alkulify.com/%d9%84%d9%85%d8%a7%d8%b0%d8%a7-%d8%b1%d8%a8%d8%b7-%d8%ac%d8%b1%d8%a7%d8%a6%d9%85-%d8%a7%d9%84%d9%86%d8%b5%d9%8a%d8%b1%d9%8a%d8%a9-%d8%a8%d9%85%d8%b9%d8%aa%d9%82%d8%af%d9%87%d9%85-%d9%88%d9%81%d9%8a/","ނުޞައިރީންގެ ޖަރީމާތަކާ އެ މީހުންގެ އަގީދާއާ އޮތް ގުޅުން\n(ނުޞައިރީންގެ އަނިޔާވެރި ތާރީޚު)\nالحمد لله والصلاة والسلام على رسول الله وعلى آله وصحبه ومن والاه، أما بعد:\nމުޅި ދުނިޔެއަށް ފެނިފައިވާ، ނުވަތަ ޔަގީނުން ވެސް އޭގެ ބައެއް ފެނިފައިވާ، ސީރިޔާގެ ނުޞައިރީންގެ ޖަރީމާތަކުގެ ވާހަކަ ދައްކާއިރު، އެ ނުޞައިރީންގެ އަގީދާގެ ފަސާދަ ބަޔާންކުރާ އަޚުންނަށް ބައެއް މީހުން ފާޑުކިޔައެވެ.މި ފަދައިން ފާޑުކިޔާ މީހުންގެ ވާހަކަ ބިނާކޮށްފައިވަނީ ދެ ކަމެއްގެ މައްޗަށެވެ:\nފުރަތަމަ ކަމަކީ: ސުންނީންގެ ތެރޭގައި ވެސް ޖަރީމާ ހިންގާ މީހުން ތިބޭކަމެވެ.\nދެވަނަ ކަމަކީ: ނުޞައިރީންގެ ތެރޭގައި އެފަދަ ކަންތައް ނުކުރާ މީހުންވެސް ތިބޭކަމެވެ. އެހެންކަމުން މި ކަން އަގީދާއާ ގުޅުވަނީ ކީއްވެގެންހެއްޔެވެ؟\nމި (ދެވަނަ) ސުވާލުގެ ޖަވާބަކީ، ފާސިދު އަގީދާތަކާއި ފާސިދު އަމަލުތަކާ ދެމެދު ގުޅުމެއް ވެއެވެ. އަގީދާ ފާސިދުވެފައިވާ މީހަކު އެކަން ތަންފީޒުކުރާނަމަ، އެއީ އޭނާގެ އަގީދާއާ އެއްގޮތަށް ކުރާކަމެކެވެ. އަދި ތަންފީޒު ނުކުރާނަމަ، އެއީ އޭނާގެ އަގީދާއާ ޚިލާފަށް ކުރާކަމެކެވެ.\nﷲ ތަޢާލާ ވަހީކުރައްވާފައިވެއެވެ: ﴿أَرَأَيْتَ الَّذِي يُكَذِّبُ بِالدِّينِ ۝ فَذَٰلِكَ الَّذِي يَدُعُّ الْيَتِيمَ ٢﴾ [المَاعُون 1-2] ”ގިޔާމަތް ދުވަސް ދޮގުކުރާ މީހާ، ކަލޭގެފާނު ފެނިވަޑައިގަންނަވަމުތޯއެވެ؟ ފަހެ އެއީ ޔަތީމު ކުއްޖާ ކޮއްޕާ ދުރުކޮށްލާ މީހާއެވެ.“\nޙާތިމް އައްޠާއީ އާއި އޭނާފަދަ އަރަބިންގެ ދީލަތި މީހުންނަށް ބަލާފައި، މި އާޔަތަށް ދެކޮޅުހެދޭކަށް ނެތެވެ. އެހެނީ ހަމަކަށަވަރުން މިބައިމީހުން އަމަލުކުރީ ފަޚުރުވެރިވެގަތުމުގެ ގޮތުންނެވެ. އަދި މީހަކު ހޭދަކުރުމުގައި ދަހިވެތިވެއްޖެނަމަ، ފަހެ އޭގެ ސަބަބަކީ، އަލުން ދިރުއްވުމަށް އޭނާ ކާފަރުވުމާއި، ﷲ ޢައްޒަވަޖައްލަ އޭނާއަށް ބަދަލު ދެއްވާނެކަމަށް އޭނާ އީމާން ނުވުންކަމަށް ބެލެވިދާނެއެވެ. އެހެނަސް އޭނާ އެއްޗެއް ދީފިނަމަ، އޭނާ އެ ކަން ކުރީ، ގިޔާމަތް ދުވަހަށް ކާފިރުވުމުގެ ސަބަބުން ކަމަށް ނުދެއްކޭނެއެވެ!\nއަދި ނުސައިރިއްޔާ ފަދަ ބާޠިނީ ފިރުގާތަކުގެ ޖަރީމާތަކަކީ، ތާރީޚުގައި އެ މީހުންގެ އަގީދާތަކާ ގުޅިފައިވާ ކަންތައްތަކެކެވެ. ކުރީގެ ޢިލްމުވެރިންގެ ފޮތްތަކުގައި ވެސް މި ކަން ލިޔުއްވާފައިވެއެވެ.\nއިބްނު ތައިމިއްޔާ ވިދާޅުވެފައިވެއެވެ: ”އެ މީހުން ތައުބާވިކަން ފާޅުކުރި ނަމަވެސް، އެ މީހުންގެ ތައުބާ ގަބޫލުކުރުމާމެދު އިލްމުވެރިންގެ މެދުގައި ޚިލާފު އުފެދިފައިވެއެވެ. އެ މީހުންގެ ތައުބާ ގަބޫލުކުރާ އިލމުވެރިން ދެކެލައްވާ ގޮތުގައި، އެ މީހުން އިސްލާމް ދީނުގެ ޝަރީޢަތަށް ތަބާވުމަށް އިލްތިޒާމުވެެއްޖެ ނަމަ، އެ މީހުންގެ މުދާ އެ މީހުންނަށް ދޫކޮށްލުންހުއްޓެވެ. އަދި އެ މީހުންގެ ތައުބާ ގަބޫލުނުކުރާ އިލްމުވެރިން ދެކިލައްވާ ގޮތުގައި، އެ މީހުންނާ އެއްފަދަ ވާރިސުންނަށް އެ މުދާ ދިނުމެއް ނުވެއެވެ. އެހެނީ އެ މީހުންގެ މުދަލަކީ ބައިތުލްމާލަށް ލިބޭ ފައިއެކެވެ. އެހެނަސް މި މީހުން އަތުލައިގަނެވިއްޖެނަމަ، އެ މީހުން ތައުބާވިކަމަށް ދައްކާ ހަދައެވެ. އެހެނީ އެ މީހުންގެ މަޒުހަބުގެ އަސްލަކީ ތަގިއްޔާއާއި އެ މީހުންގެ ކަންތައް ފޮރުވުމެވެ. އެ މީހުންގެ ތެރޭގައި އެނގޭ މީހުންނާއި ނޭނގޭ މީހުން ތިބެއެވެ. އެހެންކަމުން މި ކަމުގައި އަޅަންވީ ފިޔަވަޅަކީ، އެ މީހުންގެ ކަންތަކުގައި ރައްކާތެރިވުމެވެ. އެ ގޮތުން އެ މީހުން އެއް ތަނެއްގައި ޖަމާވެ ތިބުމަށް ދޫކޮށްގެން ނުވާނެއެވެ. އަދި ހަތިޔާރު ގެންގުޅުމަށް ފުރުސަތު ދީގެން ނުވާނެއެވެ. އަދި ހަނގުރާމަވެރިންގެ ތެރެއިން ވުމަށްވެސް ފުރުސަތު ދީގެން ނުވާނެއެވެ.“ [مجموع الفتاوى 35/157]\nއެ މީހުންނަށް ހަތިޔާރު ދިނުމާއި ހަނގުރާމަވެރިންނާއެކު ދިއުން މަނާކުރެއްވީ، އިސްލާމުންނާ މެދު އެ މީހުން ޣަދަރުވެރިވެ، މުސްލިމުން ދެކެ ނަފުރަތުކޮށް، އަނިޔާވެރިވުމުގެ ސަބަބުންނެވެ.\nއަދި އިބްނު ކަޘީރު، ހިޖުރައިން 717 ވަނަ އަހަރު ހިނގައިދިޔަ ކަންތައްތަކުގެ ވާހަކަދައްކަވަމުން ވިދާޅުވިއެވެ: އެ އަހަރު ނުޞައިރީންގެ ބައިގަނޑެއް ކިޔަމަންތެރިކަމުން ވަކިވެ (މުސްލިމުންނާ ދެކޮޅަށް އެއްވިއެވެ.) އެ މީހުންގެ ތެރޭގައި އުޅުނު އިސްމީހާ، ބައެއް ފަހަރު އޭނާއަކީ އަލްމަހްދީ އަލްގާއިމު ބިއަމްރި ﷲ ކަމަށް ދައުވާކުރިއެވެ. އަނެއްބައި ފަހަރު އެއީ އުޑުތަކާއި ބިން އުފެއްދި ޢަލީ ބިން އަބީ ޠާލިބު ކަމަށް ދައުވާކުރިއެވެ. އެ މީހުން ބުނާ ބަސްތަކުން ﷲ މަތިވެރިވެ ހުސްތާހިރުވެވޮޑިގެންވެއެވެ. އަދި އަނެއްބައި ފަހަރު އެއީ މުޙައްމަދު ބިން ޢަބްދު ﷲ ކަމަށް ދައުވާކުރިއެވެ. އަދި ބިންތަކާއި އިސްލާމީ ރަސްކަން ވަނީ އޭނާއަށް ކަމަށް ބުންޏެވެ. އަދި މުސްލިމުންނަކީ ކާފަރުންކަމަށާއި، ނުޞައިރީންގެ ދީނަކީ ހައްގު ކަމަށް ބުންޏެވެ. އަދި މަގުފުރެދިފައިވާ ނުޞައިރީންގެ ގިނަ އަދަދެއްގެ އިސްމީހުންގެ ބުއްދިތަކަށް މީނާ ވެރިވެގަތެވެ. އަދި ކޮންމެ މީހަކަށް މުދަލުން އެއްހާހާއި، ގިނަ ބިންތަކާއި، އިސްލާމީ ރަސްކަމުގެ ކިއްލާތަކާއި، މަގާމުތަކާއި، ވެރިންގެ ގޯތިތައް ދީ ބަހާލިއެވެ. އަދި ދިމިޝްގުގެ މިސްކިތުގައި، ގާޒީންނާއި ފިގްހު އިލްމުވެރިން އެއްކޮށް، އޭނާ އެ ކުރާ ކަންތައް އެބައިމީހުންނަށް ހުށައެޅުމުން، އެބައިމީހުން އޭނާއާ އެއްކޮޅަށް ވާކަމަށް ފަތުވާދިނެވެ.\nއެ ގޮތުން ސޫރިޔާގެ ރަށެއް ކަމަށްވާ ޖަބަލާއަށް، އެ މީހުން ތިން ދިމާލަކުން ހަމަލާދިނެވެ. އަދި މުސްލިމުންނާ ހަނގުރާމަކޮށް، އެ ރަށަށް ވަދެ، އެ ތަނުގެ އަހުލުވެރިންގެ ތެރެއިން ގިނަ ބަޔަކު މަރާލިއެވެ. އަދި މުދާތައް ލޫޓުވާ، ކުދިންތައް އަޅުވެތިކޮށް، އަންހެނުންގެ އިއްފަތް ފޭރިގަތެވެ. އަދި އަޑުހަރުކޮށް އެ މީހުން ކިޔަމުން ދިޔައެވެ: 'ލާ އިލާހަ އިއްލާ ޢަލީ، ވަލާ ޙިޖާބަ އިއްލާ މުޙައްމަދު، ވަލާ ބާބަ އިއްލާ ސަލްމާން!' އަދި އަބޫބަކުރުގެފާނާއި ޢުމަރުގެފާނަށް ހަޑިހުތުރު ބަސްބުނިއެވެ. އަދި އެ ރަށުގައި ބާކީ ތިބި މުސްލިމުންގެ ތެރެއިން، މުސްކުޅިންނާއި ކުޑަކުދިންނާއި އަންހެންވެރިން ރޮއެ ހޭރުނެވެ: 'ވާ އިސްލާމާ! ވާ ސުލްތާނާ! ވާ އަމީރާ!' އެ ދުވަހު އެ ރަށުގެ މީސްތަކުންނަށް ނަސްރެއް ދޭނެ އަދި އެހީތެރިވާނެ އިތުރު މީހަކު ނެތެވެ. އަދި މީސްތަކުން ރޮއެ، ﷲ ޢައްޒަ ވަޖައްލަގެ ހަޒްރަތަށް ނިކަމެތިކަމާއެކު ދުއާކުރިއެވެ. އަދި އެ ދުވަހު ވަރަށް ބޮޑެތި ކަންތައް ހިނގައި ދިޔައެވެ. އަދި މި މަގުފުރެދިފައިވާ ނުޞައިރީންގެ އިސްމީހާ، އެ އަތުލައިގަތް މުދާތައް ޖަމާކޮށް، އޭނާގެ އެކުވެރިންނާއި ތަބާވި މީހުންނަށް ބަހާލިއެވެ. ﷲ އެ އެންމެންގެ މޫނުތައް ހުތުރުކުރައްވާށިއެވެ. އަދި އޭނާ ބުންޏެވެ: މުސްލިމުންގެ ނަމެއް، ޚަބަރެއް އަދި ދައުލަތެއް ވެސް ނުހުންނާނެއެވެ. އަދި އަހަރެންނާއެކު އެންމެ ދިހަ މީހުން ވަނިކޮށް، ކަނޑިއެއް ލޮންސިއެއް ނެތް ހާލުގައި ވެސް، ހަމައެކަނި އެންމެ ދަނޑިބުރިއެއް ހިފައިގެން ގޮސް، މުސްލިމުން ބަލިކޮށް އެ މީހުން މަރާ، މުޅި ރަށް އެއްކޮށް އަހަރުމެން މިލްކުކުރާނެކަން ކަށަވަރެވެ.\nއަދި އޭނާ ނުޞައިރީންގެ ދީނަށް ނަސްރުދީ، އެ ދީން ފާޅުކުރިއެވެ. އަދި ރަށްތަކުގައި ގޮވާލިއެވެ: އެބައިމީހުން (ދަނޑުތަކުގައި މަސައްކަތްކޮށްގެން) މުގާސަމާގެ ގޮތުން ދައްކާނެ މިންވަރަކީ ދިހަބައިކުޅަ އެއްބައެވެ. އެ ނޫން އެހެން އަދަދެއް ނޫނެވެ. އަދި މިސްކިތްތައް ސުންނާފަތިކޮށް، ރާބޯ ތަންތަނަށް ހެދުމަށް، އޭނާގެ މީހުންނަށް އަމުރުކުރިއެވެ. އަދި މުސްލިމުންގެ ތެރެއިން އެ މީހުން ހިފާ ހައްޔަރުކޮށް، ގަތުލުކުރަން އުޅުނު އެތަކެއް ބަޔަކަށް ބުންޏެވެ: މުޙައްމަދު ބިން އަލްޙަސަނަށް ކަލޭ އީމާންވާށެވެ. 'ލާ އިލާހަ އިއްލާ ޢަލީ' ކިޔާށެވެ. އަދި ކަލޭގެ އިލާހު ކަމުގައިވާ މަހްދީއަށް ސަޖިދަކުރާށެވެ. ކަލޭމެން ދިރުއްވާ މަރުގަންނަވަނީ ވެސް އޭނައެވެ. އޭރުން ކަލޭގެ ލެއާއި މުދާ ސަލާމަތްވެ، އަމާންކަމުގެ ލިޔުމެއް ދެވޭނެއެވެ. އަދި ވަރަށް ވެސް ބޮޑެތި ކަންކަން އެ މީހުން ކުރިއެވެ.\n[البداية والنهاية 16/127، تاريخ البرزالي المقتفي لتاريخ أبي شامة 285/4026] މީގެން އަހަރެމެންނަށް ހަނދާންވަނީ، ނުޞައިރީންގެ ދައުލަތުގެ ފަރާތުން، ސީރިއާއި އެ ތަނުގެ ސުންނީން މަރާ ގަތުލުއާންމު ހިނގިއިރު، މީސްތަކުންނަށް 'ލާ އިލާހަ އިއްލާ ބައްޝާރު' ކިޔުމަށާއި، ބައްޝާރުގެ ފޮޓޯއަށް ސަޖިދަކުރުމަށް އަމުރުކުރި ގޮތުގެ މަތިންނެވެ.\nއަދި އިބްނު ތައިމިއްޔާ، منهاج السنة [4/592] ގައި ވިދާޅުވެފައިވެއެވެ: ”މި ރާފިޟީންގެ ކިބައިން އަޖައިބުވާ ކަމަކީ، އެ މީހުން މުޙައްމަދު ﷺ ގެ އާލުބައިތުގެ މީހުންނަށް އިހްތިރާމްކުރާކަމަށް ދައުވާކުރާއިރު، ޚިލާފަތުގެ ބިން ކަމުގައިވާ ބަޣްދާދަށް، ކާފިރު ތަތާރުން ގެނައުމަށް އެ މީހުން މަސައްކަތްކުރި ކަމެވެ. އެއީ އެ ތަނުގައި ތިބި ބަނީ ހާޝިމުންނާއި އެހެނިހެން މުސްލިމުންގެ ތެރެއިން ﷲ މެނުވީ ނުގުނޭވަރުގެ ބަޔަކު މަރާލުމަށް ދާންދެނެވެ. އަދި ބަޣްދާދުގެ ސަރަހައްދުތަކުގައި އެއް މިލިއަން އަށް ލައްކަ ހަތްދިހަ އެތައް ހާހެއްގެ މީހުން މަރާލައި، ޢައްބާސީ ޚަލީފާ ގަތުލުކޮށް، ހާޝިމީ އަންހެނުންނާއި ކުޑަކުދިން އަޅުވެތިކުރިއެވެ.“\nޝައިޚުލް އިސްލާމުގެ މި ބަސްފުޅު މިއަދުގެ ރާފިޟީންނަށް އަމާޒުކުރެވެއެވެ. 'ޒައިނަބު ދެވަނަ ފަހަރަށް އަސީރުނުކުރެވޭނެ' (ކަމަށް ކިޔާ) މި ޝިޢާރު އުފުލާ، ޣީރަތްތެރިކަން ދައްކަން އެ މީހުން އުޅެއެވެ. އެހެނަސް، އަބުރުތައް ފޭރިގަނެ، ހުރިހާ ހުރުމަތެއް ނަގާލުމަށް، ޒިންދީގު ނުޞައިރީންނަށް އެ މީހުން ތާއީދުކުރެއެވެ.\n(ޝީޢީންގެ ރިޖާލުންގެ ފޮތްތަކުގެ ތެރެއިން ފޮތެއް ކަމަށްވާ) އަލްކައްޝީގެ \"\"ރިޖާލު\"\" ފޮތުގައި އޭނާ، ނުޞައިރީންގެ ބާނީއާ ބެހޭގޮތުން ބުނެފައިވެއެވެ: ”މުޙައްމަދު ބިން މޫސާ ބިން އަލްޙަސަން ބިން ފުރާތު، އޭނާގެ ގޮވާލުންތަކަށް ބާރުދީ، އޭނާއަށް އެހީތެރިވުންހުއްޓެވެ. އަދި ޒިކުރުކުރެވޭ ގޮތުގައި، މުޙައްމަދު ބިން ނުޞައިރުގެ ބުރަކަށީގައި ޒުވާން ފިރިހެން ކުއްޖަކު އޮއްވައި، (އެބަހީ: ފާހިޝް އަމަލުކުރަނިކޮށް) ބައެއް މީހުން ލޮލުން ދުށްކަމަށްވެއެވެ. އެ ހާލުގައި އޭނާ ވަނިކޮށް އެ މީހުންނަށް ފެނުމުން، އޭނާ ބުންޏެވެ: 'ހަމަކަށަވަރުން މިއީ ލައްޒަތުތަކުގެ ތެރެއިންވާ ކަމެކެވެ. އަދި މިއީ ﷲ އަށްޓަކައި ތަވާޟުއުވެރިވެ، ބޮޑާވުން ދޫކޮށްލުމުގެ ތެރެއިންވާ ކަމެކެވެ.' އަދި އޭނާއަށް ފަހު މީސްތަކުން އޭނާއާމެދު ބައިބައިވެގެން ދިޔައެވެ.“\nދެންވެސް އޭނާ ހުރިހާ ހުރުމަތެއް ނަގާލިކަން ޒިކުރުކޮށްފައިވެއެވެ. ފަހެ މިއީ އެ މީހުންގެ ފޮތްތަކުގައި، މި ނުޞައިރީންގެ ބައިގަނޑާ ބެހޭ ގޮތުން އައިސްފައިވާ ގޮތެވެ. އެއާއެކުވެސް އެ މީހުންގެ ބާރުގައިވާހާ ކަމަކުން އެ މީހުންނަށް ނަސްރުދިނެވެ. އެއީ އެންމެ ފަހުން ﷲ މި އެންމެން ބަލިކުރައްވައިފުމަށް ދާންދެނެވެ.\nދެން އަހުލުއްސުންނާގެ ތެރެއިން (ވެސް ޖަރީމާ ހިނގާ) ބަޔަކު އުޅޭކަމަށް ބުނާ މައްސަލައަށް ބަލާއިރު، ފަހެ މި އަހްލުއްސުންނާގެ ބޭކަލުންނަށް ތަބާވާކަމަށް ބުނާ ބަޔަކު ހުރެފައި، އެ މީހުން ވަނީ އެ ބޭކަލުންގެ އަގީދާގެ މައްޗަކު ނޫނެވެ. އަދި ސުންނަތަށް ނިސްބަތްވާކަމަށް ބުނާ މީހާ، އޭނާގެ އެ ނިސްބަތްވުމާއެކު ވެސް، އޭނާއަކީ، ﷲ އަށާއި އެ އިލާހުގެ ވަލީވެރިންނަށް އެންމެ ގިނައިން ހަޑިހުތުރު ބަސްބުނާ، އެ އިލާހުގެ އަދާވާތްތެރިންނާ އެއްބައިވާ، ކޮންމެ ބޮޑު ޖަރީމާއެއްގައި ކުރިއަރާ ހުރި މީހަކަށް ވެސް ވެދާނެއެވެ. އަދި ޙަދީޘްގައި އައިސްފައިވެއެވެ: «الإِيمَانُ قَيَّدَ الْفَتْكَ» [سنن أبي داود 2769] މާނައީ: ”އީމާންކަމަކީ ފަތްކު މަނާކުރާ އެއްޗެކެވެ.“ އަދި ފަތްކަކީ، މުސްލިމަކަށް އަމާންކަން ދިނުމަށް ފަހު، މަކަރުވެރިކަމާއެކު އޭނާ މަރާލުމެވެ. އެހެންކަމުގައި ވާއިރު، މިފަދަ ޖަރީމާތަކާމެދު ތިބާ ދެކެނީ ކިހިނެއްހެއްޔެވެ؟","https://t.me/DheenugeMagu/1313"],["އަޝްރާފު","1/22/25","","ރަސޫލު ﷲ ﷺ، މުޢާޛުގެފާނަށް ދެއްވި ނަސޭހަތް\nعَنْ مُعَاذِ بْنِ جَبَلٍ، قَالَ كُنْتُ مَعَ النَّبِيِّ صلى الله عليه وسلم فِي سَفَرٍ فَأَصْبَحْتُ يَوْمًا قَرِيبًا مِنْهُ وَنَحْنُ نَسِيرُ فَقُلْتُ يَا رَسُولَ اللَّهِ أَخْبِرْنِي بِعَمَلٍ يُدْخِلُنِي الْجَنَّةَ وَيُبَاعِدُنِي مِنَ النَّارِ ‏.‏ قَالَ ‏\"‏ لَقَدْ سَأَلْتَنِي عَنْ عَظِيمٍ وَإِنَّهُ لَيَسِيرٌ عَلَى مَنْ يَسَّرَهُ اللَّهُ عَلَيْهِ تَعْبُدُ اللَّهَ وَلاَ تُشْرِكُ بِهِ شَيْئًا وَتُقِيمُ الصَّلاَةَ وَتُؤْتِي الزَّكَاةَ وَتَصُومُ رَمَضَانَ وَتَحُجُّ الْبَيْتَ ‏\"‏ ‏.‏ ثُمَّ قَالَ ‏\"‏ أَلاَ أَدُلُّكَ عَلَى أَبْوَابِ الْخَيْرِ الصَّوْمُ جُنَّةٌ وَالصَّدَقَةُ تُطْفِئُ الْخَطِيئَةَ كَمَا يُطْفِئُ الْمَاءُ النَّارَ وَصَلاَةُ الرَّجُلِ مِنْ جَوْفِ اللَّيْلِ ‏\"‏ ‏.‏ قَالَ ثُمَّ تَلاََ‏:‏ ‏(‏ تَتَجَافَى جُنُوبُهُمْ عَنِ الْمَضَاجِعِ ‏)‏ حَتَّى بَلَغَ‏:‏ ‏(‏يَعْمَلُونَ‏)‏ ثُمَّ قَالَ ‏\"‏ أَلاَ أُخْبِرُكَ بِرَأْسِ الأَمْرِ كُلِّهِ وَعَمُودِهِ وَذِرْوَةِ سَنَامِهِ ‏\"‏ ‏.‏ قُلْتُ بَلَى يَا رَسُولَ اللَّهِ ‏.‏ قَالَ ‏\"‏ رَأْسُ الأَمْرِ الإِسْلاَمُ وَعَمُودُهُ الصَّلاَةُ وَذِرْوَةُ سَنَامِهِ الْجِهَادُ ‏\"‏ ‏.‏ ثُمَّ قَالَ ‏\"‏ أَلاَ أُخْبِرُكَ بِمَلاَكِ ذَلِكَ كُلِّهِ ‏\"‏ ‏.‏ قُلْتُ بَلَى يَا نَبِيَّ اللَّهِ قَالَ فَأَخَذَ بِلِسَانِهِ قَالَ ‏\"‏ كُفَّ عَلَيْكَ هَذَا ‏\"‏ ‏.‏ فَقُلْتُ يَا نَبِيَّ اللَّهِ وَإِنَّا لَمُؤَاخَذُونَ بِمَا نَتَكَلَّمُ بِهِ فَقَالَ ‏\"‏ ثَكِلَتْكَ أُمُّكَ يَا مُعَاذُ وَهَلْ يَكُبُّ النَّاسَ فِي النَّارِ عَلَى وُجُوهِهِمْ أَوْ عَلَى مَنَاخِرِهِمْ إِلاَّ حَصَائِدُ أَلْسِنَتِهِمْ ‏\"‏ ‏.‏ [الترمذي 2616]\nމުޢާޛު ބިން ޖަބަލު رَضِيَ اللَّهُ عَنْهُ ވިދާޅުވިކަމަށް ރިވާވެގެންވެއެވެ. ނަބީ ﷺ ގެ އަރިހުގައި އަހަރެން ދަތުރެއްގައި ވީމެވެ. އެއް ދުވަހަކު ދަތުރުކުރަމުން ދަނިކޮށް، އެކަލޭގެފާނާ ކައިރީގައި ހުރެވުނެވެ. ފަހެ އަހަރެން ދެންނެވީމެވެ: އޭ ﷲ ގެ ރަސޫލެވެ. އަހަރެން ޖަންނަތަށް ވައްދާނެ، އަދި ނަރަކައިން ދުރުކުރާނެ އަމަލެއް އަހަރެންނަށް ކިޔައިދެއްވާށެވެ. އެކަލޭގެފާނު ޙަދީޘްކުރެއްވިއެވެ: ”ހަމަކަށަވަރުން ތިބާ ތިޔަ ސުވާލުކުރީ ބޮޑުވެގެންވާ ކަމަކާ ބެހޭ ގޮތުންނެވެ. އަދި ހަމަކަށަވަރުން އެ މީހެއްގެ މައްޗަށް ﷲ ފަސޭހަކޮށްދެއްވައިފި މީހަކަށް، އެ ކަމެއް ނުހަނު ފަސޭހަ ވެގެންވާނޭކަން ކަށަވަރެވެ: ތިބާ ﷲ އަށް އަޅުކަންކުރާށެވެ. އަދި އެ އިލާހާ ޝިރްކު ނުކުރާށެވެ. އަދި ނަމާދު ގާއިމުކުރާށެވެ. އަދި ޒަކާތްދޭށެވެ. އަދި ރަމަޟާނުގައި ރޯދަ ހިފާށެވެ. އަދި ގެފުޅުގައި ހައްޖުވާށެވެ.“ ދެން ޙަދީޘްކުރެއްވިއެވެ: ”ތިމަންކަލޭގެފާނު ތިބާއަށް ހެޔޮކަމުގެ ދޮރުތައް ދައްކަވައި ނުދެއްވަންހެއްޔެވެ: ރޯދައަކީ އައްޑަނައެކެވެ. އަދި ފެނުން އަލިފާން ނިވޭ ފަދައިން، ސަދަގާތުން ފާފަ ފޮހެވެއެވެ. އަދި (ހަމަ އެ ފަދައިން) ރޭގަނޑުގެ މެންދަމުގައި މީހަކު ކުރާ ނަމާދު ވެސް މެއެވެ.“ މުޢާޛު ވިދާޅުވިއެވެ: ދެން އެކަލޭގެފާނު (މި އާޔަތް) ކިޔަވައި ވިދާޅުވިއެވެ: ﴿تَتَجَافَىٰ جُنُوبُهُمْ عَنِ الْمَضَاجِعِ يَدْعُونَ رَبَّهُمْ خَوْفًا وَطَمَعًا وَمِمَّا رَزَقْنَاهُمْ يُنفِقُونَ(١٦)‏ فَلَا تَعْلَمُ نَفْسٌ مَّا أُخْفِيَ لَهُم مِّن قُرَّةِ أَعْيُنٍ جَزَاءً بِمَا كَانُوا يَعْمَلُونَ‎(١٧)﴾‏ (سورة السجدة) ”އެ މީހުންގެ އަރިކަށިތައް ތަންމަތިތަކާ ފޭވެ (ރޭއަޅުކަން ކުރުމަށް ޓަކައި ނިދި ދޫކޮށްލާފައި ތެދުވެ)، އެ މީހުންގެ ރައްބަށް ބިރުވެތިކަމާއި އުއްމީދާއެކު އެބައިމީހުން ދުއާކުރެއެވެ. އަދި ތިމަން އިލާހު އެ މީހުންނަށް ދެއްވި ތަކެތިން، އެ މީހުން ހޭދަކުރެއެވެ. ފަހެ އެ މީހުންނަށް ޓަކައި ފޮރުއްވާފައިވާ ލޮލުގެ ފިނިކަން (އެބަހީ: ޖަންނަތުގެ ނިއުމަތްތައް) އެއްވެސް ނަފްސަކަށް ނޭނގޭނެއެވެ. އެއީ އެ މީހުން ކޮށްއުޅުނު އަމަލުތަކުގެ ޖަޒާއެއްގެ ގޮތުގައެވެ.“ ދެން ޙަދީޘްކުރެއްވިއެވެ: ”މުޅި ދީނުގެ އެންމެ އިސްކަމަކީ ކޮބައިކަމާއި، އެ ދީނުގެ ތަނބާއި، ކުރިބޯއްޓަކީ ކޮބައިކަން ތިބާއަށް ކިޔާ ނުދެއްވަންހެއްޔެވެ؟“ އަހަރެން ދެންނެވީމެވެ: އެހެނަކުން ނޫނެވެ. (ކިޔައިދެއްވާށެވެ.) އޭ ﷲ ގެ ރަސޫލެވެ. ޙަދީޘްކުރެއްވިއެވެ: ”ދީނުގެ އެންމެ އިސްކަމަކީ އިސްލާމްކަމެވެ. އަދި މި ދީނުގެ ތަނބަކީ ނަމާދެވެ. އަދި މި ދީނުގެ ކުރިބޯއްޓަކީ ޖިހާދެވެ.“ އެއަށްފަހު ޙަދީޘްކުރެއްވިއެވެ: ”މި ހުރިހާ ކަމަކަށް ބާރުވެރިކޮށްދޭނެ ކަމެއް ތިބާއަށް ކިޔާ ނުދެއްވަންހެއްޔެވެ؟“ އަހަރެން ދެންނެވީމެވެ: އެހެނަކުން ނޫނެވެ. (ކިޔައިދެއްވާށެވެ.) އޭ ﷲ ގެ ރަސޫލާއެވެ. ދެން އެކަލޭގެފާނު ދޫފުޅުގައި ހިއްޕަވާފައި ޙަދީޘްކުރެއްވިއެވެ: ”ތިބާގެ މައްޗަށް މި (ދޫ) ހިފަހައްޓާށެވެ.“ އަހަރެން ދެންނެވީމެވެ: އޭ ﷲ ގެ ނަބީއެވެ. އަހަރެމެން އެ ދުލުން ދައްކާ ވާހަކަތަކުގެ ސަބަބުން އަހަރެމެން ހިއްޕަވާ (އުގޫބާތް ދެވޭނެ) ހެއްޔެވެ؟ ފަހެ އެކަލޭގެފާނު ޙަދީޘްކުރެއްވިއެވެ: ”އޭ މުޢާޛެވެ. ތިބާގެ މަންމައަށް ތިބާ ގެއްލިދާށިއެވެ. (ނޯޓު: މިއީ ކަމެއްގެ ބޮޑުކަން ހާމަކުރަން އަރަބީންގެ ދޫމަތިން ބުނެ އުޅޭ އިބާރާތެކެވެ. ބަދުދުއާ ކުރުމުގެ މާނައިގައި ބުނާ ބަހެއް ނޫނެވެ.) އަދި މީހުންގެ ދޫތަކުން ހޯދައިގަތް ކަންތައްތަކުން މެނުވީ، އެ މީހުން ނަރަކައިގެ ތެރެއަށް މޫނުވަތަށް -ނުވަތަ ނޭފަތް ވަތަށް- އެއްލާލެވޭނެހެއްޔެވެ؟“\nމި ޙަދީޘަކީ ކޮންމެ މުސްލިމަކު ވެސް ވިސްނާލަން ޖެހޭ ވަރަށް މުހިއްމު ޙަދީޘެކެވެ. މީގެން އެނގެނީ ދުލުގެ ބޭނުން ރަނގަޅު ގޮތުގައި ކުރުމުގެ މުހިއްމުކަމެވެ. އަދި ހަމައެހެންމެ، ނަމާދާއި ރޯދައާއި ޒަކާތާއި ހައްޖާ އަދި ޖިހާދުގެ މަތިވެރިކަމެވެ. މި ކަންކަމަކީ ދީނުގެ މުހިއްމު އަސާސްތަކެވެ. އަޅުގަނޑުމެން ކޮންމެ މީހަކު ވެސް މި ކަންކަމަށް ސަމާލުކަން ދީ، މި ކަންކަން ފުރިހަމަކުރުމަށް މަސައްކަތް ކުރަންޖެހެއެވެ. ﷲ ސުބުޙާނަހޫ ވަތަޢާލާ އަޅުގަނޑުމެން އެންމެންނަށް މިކަމުގެ ތައުފީގު ދެއްވާށިއެވެ. އާމީން.","https://t.me/DheenugeMagu/1348"],["މ.މ.އ.","","","ރަޖަބު މަސް\nރަޖަބު މަހުގެ އެންމެ ފުރަތަމަ ރޭ.\nއިމާމް އައް-ޝާފިޢީ (204ހ.) ވިދާޅުވިއެވެ: \"އަދި ހަމަކަށަވަރުން އަހަރެމެންނަށް ފޯރާފައި ވެއެވެ. ބުނެވޭ ކަމުގައެވެ: ހަމަކަށަވަރުން ފަސް ރެޔެއްގައި ދުޢާ އިޖާބަ ކުރެވިގެންވާ ކަމުގައެވެ: އެއީ ހުކުރު ދުވަހުގެ ވިލޭރެޔާއި، އަދި އަޟްޙާ ޢީދު ދުވަހުގެ ވިލޭރެޔާއި، އަދި ފިޠުރު ޢީދު ދުވަހުގެ ވިލޭރެޔާއި، ރަޖަބު މަހުގެ ފުރަތަމަ ރެޔާއި، އަދި ޝަޢުބާން މަހުގެ މެދު ރެޔެވެ.\"\n[كتاب الأمُّ للشافعي: ٢٦٤/١]\nއިމާމް ޢަބްދުއް-ރައްޒާޤު އައް-ޞަންޢާނީ (211ހ.) އެބޭފުޅާގެ މުޞައްނަފު ފޮތުގައި، އެބޭފުޅާގެ ސަނަދުން، މި ޚަބަރު ހަމަ މިފަދައިން ޢަބްދު ﷲ ބްނު ޢުމަރު – رَضِيَ اللَّهُ عَنْهُمَا – ވިދާޅުވި ކަމުގައި ގެންނެވިއެވެ.\n[المصنف لعبد الرزاق الصنعاني: ٤/‏٣١٧]\nއިމާމް އިބްނު އަބީ މޫސާ އަލް-ހާޝިމީ އަލް-ޙަންބަލީ (428ހ.) ވިދާޅުވިއެވެ: \"އަދި ރަޖަބު މަހުގެ ފުރަތަމަ ރެޔާއި، އަދި ޝަޢުބާން މަހުގެ މެދު ރެޔާއި، އަދި ޢާޝޫރާ ދުވަހުގެ ވިލޭރޭގައި ރޭއަޅުކަން ކުރުމުގައި ޤާއިމުވެ ކުރުމުގައި ބޮޑުވެގެންވާ ފަޟްލުވެރިކަމެއް ވެއެވެ.\"\n[الإرشاد إلى سبيل الرشاد لأبي علي بن أبي موسى الهاشمي: ١/‏٥٢٥]\nރަޖަބު މަހުގެ ދިހައެއް.\nއިމާމް އިބްނު ޖަރީރު އައް-ޠަބަރީ (310ހ.) ވިދާޅުވިއެވެ: އެބޭފުޅާގެ ސަނަދުން ގޮސް ޤައިސު ބްނު ޢުބާދުގެ އަރިހުންނެވެ. އެބޭފުޅާ ވިދާޅުވި ކަމުގައެވެ: \"ރަޖަބު މަހުގެ ދިހަވަނަ ދުވަހަކީ، ﷲ އެކަލާނގެ ބޭނުންފުޅުވާ އެއްޗެއް ފޮހެލައްވާ ދުވަހެވެ.\"\n[تفسير الطبري جامع البيان لأبي جعفر ابن جرير الطبري: ١٣/‏٥٧١]\nއަދި އަލް-ބައިހަޤީ އައް-ޝަާފިޢީ (458ހ.) ގެ ސަނަދުން ގޮސް ޤައިސް ބްނު ޢުބާދުގެ އަރިހުން ގެންނެވިއެވެ. އެބޭފުޅާ ވިދާޅުވިއެވެ: \"ޙުރުމަތްތެރިވެގެންވާ މައްސަރުތަކުން ކުރެ ކޮންމެ މަހެއްގެ ދިހަވަނަ ދުވަހުގައި ކަމެއް ވެއެވެ. ފަހެ ޛުލް ޙިއްޖާ މަހުން ދިހަވަނަ ދުވަސް އެއީ ނަޙްރުގެ ދުވަހެވެ. އަދި މުޙައްރަމު މަހުން ދިހަވަނަ ދުވަސް އެއީ ޢާޝޫރާއު ދުވަހެވެ. އަދި ރަޖަބު މަހުން ދިހަވަނަ ދުވަސް އެއީ ﷲ ބޭނުންފުޅުވާ ކަމެއް ފުހެލައްވާ އަދި އެކަލާނގެ ބޭނުންފުޅުވާ ކަމެއް ޘާބިތުކޮށްލައްވާ ދުވަހެވެ.\" އަދި ޛުލް ޤިަޢްދާއާ ބެހޭގޮތުން އެބޭފުޅާ ވިދާޅުވި އެއްޗެއް އަހުރެން ހަނދާނެއް ނެތެވެ.\nއަދި މި އިސްނާދު ޞަޙީޙެވެ.\n[شعب الإيمان للبيهقي: ٣٤٦٧، ٣/‏٣٥١]\nއިބްނު ޢަސާކިރު އައް-ޝާފިޢީ (571ހ.) ގެ 'ފަޟްލު ރަޖަބު' ފޮތުގައި އިސްނާދުން ހަމަ ޚަބަރު ޤައިސު ބްނު ޢުބާދުގެ އަރިހުން ގެނެސްފައިވެއެވެ.\n[فضل رجب لابن عساكر: ١/‏٣١٠]\nއަދި އަލް-ޙާފިޡު އަލް-ޙަސަނު އަލް-ޚައްލާލު (439ހ.) އެބޭފުޅާގެ 'ފަޟާއިލު ޝަހްރި ރަޖަބް' ފޮތުގައި ޛިކްރުކުރެއްވިއެވެ. ޤައިސު ބްނު ޢުބާދުގެ އަރިހުންނެވެ. އެބޭފުޅާ ވިދާޅުވިއެވެ: \"ޙުރުމަތްތެރިވެގެންވާ މި ހަތަރު މަހުގައި، އެއިން ކޮންމެ މަހެއްގެ ދިހަވަނަ ދުވަހުގައި ކަމެއް ވެއެވެ.\"\n[فضائل شهر رجب للخلال: ١/‏٦٧]\nއަދި މި އަޘަރުތަކުން ދޭހަކޮށް ދަލީލުކޮށްދެނީ، ޙުރުމަތްތެރިވެގެންވާ ހަތަރު މައްސަރުން ކުރެ ކޮންމެ މަހެއްގެވެސް ދިހަވަނަ ދުވަހުގައި ފަޟްލެއްވާ ކަމުގައެވެ.\nއަދި އެކަމުގެ މައްޗަށް އިޢްތިމާދުވެލައްވާ އަލް-ޙާފިޡު އިބްނު ރަޖަބު އަލް-ޙަންބަލީ (795ހ.) ޛިކްރު ކުރެއްވިއެވެ: \"ޤައިސު ބްނު ޢުބާދުގެ އަރިހުން އެބޭފުޅާ ވިދާޅުވިއެވެ: ޙުރުމަތްތެރިވެގެންވާ ހަތަރު މައްސަރުން ކުރެ ދިހަވަނަ ދުވަސް ނޫނީ އެހާ ހެޔޮވެގެން ނުވެއެވެ. ވިދާޅުވިއެވެ: ފަހެ ޛުލް ޙިއްޖާ މަހުގެ ދިހަވަނަ ދުވަސް އެއީ: ނަޙްރުގެ ދުވަހެވެ. ބޮޑު ޙައްޖު ދުވަހެވެ. އަދި މުޙައްރަމު މަހުގެ ދިހައެއް އެއީ: ޢާޝޫރާއު ދުވަހެވެ. އަދި ރަޖަބު މަހުގެ ދިހައެއްގައި: ﴿يَمْحُوا اللَّهُ مَا يَشَاءُ وَيُثْبِتُ﴾ [الرعد: 39] މާނައީ: \"اللَّه، އެކަލާނގެ ބޭނުންފުޅުވާ ކޮންމެ ކަމެއް ފުހެލައްވަތެވެ. އަދި އެކަލާނގެ ބޭނުންފުޅުވާ ކޮންމެކަމެއް ޘާބިތުކުރައްވަތެވެ.\" އަދި ރާވީ ވިދާޅުވިއެވެ: ޛުލް ޤަޢްދާއާ މެދުގައި ވިދާޅުވި އެއްޗެއް އަހުރެން ހަނދާނެއް ނެތެވެ.\n[لطائف المعارف فيما لمواسم العام من الوظائف لابن رجب الحنبلي: ١/‏٤٥٣]\nއަދި އިމާމް ޤައިސު ބްނު ޢުބާދުއަކީ ތަާބިޢީންގެ ބޮޑެކެވެ. އަދި އެބޭކަލުން ކުރެ އިތުބާރު ހުރި ބޭކަލެކެވެ. ޞަޙާބީންގެ އަރިހުން އެބޭފުޅާ ރިވާ ކުރައްވަތެވެ. އެގޮތުން: ޢުމަރު، އަދި ޢަލީ، އަދި އުބައްޔު ބްނު ކަޢްބު، އަދި އަބޫ ޛައްރު، އަދި ޢައްމާރު ބްނު ޔާސިރު، – رَضِيَ اللَّهُ عَنْهُم – އަދިވެސް މިނޫން ޖަމާޢަތެއްގެ އަރިހުން އެބޭފުޅާ ރިވާ ކުރައްވަތެވެ. އަދި އެބޭފުޅާގެ އަރިހުން ތަާބިޢީންގެ ބޮޑެތި އިމާމުންނާއި ސަލަފުންގެ އިމާމުން ރިވާ ކުރައްވަތެވެ. އެގޮތުން: އިމާމް އަލް-ޙަސަނު އަލް-ބަޞްރީއާއި، އިމާމް އިބްނު ސީރީންއާއި، އިމާމް އަބޫ މިޖްލަޒްއާއި، އިމާމް އަބޫ ނަޟްރަތުއާއި އަދި އެނޫންވެސް ބޭކަލުން – رحمهم الله جميعا – އެބޭފުޅާގެ އަރިހުން ރިވާ ކުރެތެވެ.\nއަދި އެހެންކަމުން އެބޭފުޅާ މި ގެންނެވި ފަދަ ޚަބަރަކީ، އަމިއްލަ ރައުޔުންނާއި ހަދަހަދައިގެން ދައްކާނޭވަރުގެ ވާހަކަތަކެއް ނޫނެވެ. ފަހެ މިއީ އެބޭފުޅާ ޞަޙާބީންގެ އަރިހުން އަޑުއައްސަވައިގެން ގެންނެވި ޚަބަރެއް ކަމުގައި ނޫނީ ނުވާނެތެވެ. އެހެންނޫންނަމަ މިފަދަ ވާހަކައެއް އެބޭފުޅާ ދޮގު ހަދައި ނުވަތަ އަމިއްލައަކަށް ގެނައުމަކީ ވަރަށް ވެސް ދުރު ނާދިރު ކަމެކެވެ. އަދި ވަކިން ޚާއްޞަކޮށް އިހުގެ ސަލަފުންގެ ބޭކަލުންގެ އަރިހުންނާއި ޢިލްމުވެރިންނަށް މި ޚަބަރު ފޯރާފައި އަންނަހިނދު އެއިން ބޭކަލެއް އެއަށް ރައްދު ނުދެއްވާ ނުވަތަ ފާޑެއް ކިޔައިފައި ނެތުމީ މިއީ އެބޭކަލުންގެ އަރިހުގައި ޤަބޫލުވެވިގެންވާ ޚަބަރެއްކަން ހާމަވެގެންދެއެވެ.\nރަޖަބު މަހުގެ ރޯދަ.\nޤާޢިދާއަކީ، ޝަރުޢުން ކަނޑައަޅާފައި ނުވާ ކަމެއް، އަޅުކަމެއްގެ ގޮތުގައި ވަކި ޒަމާނަކަށް ނުވަތަ މަކާނަކަށް ނުވަތަ ޢަދަދަކަށް ޚާއްޞަކުރުން ހުއްދައެއް ނުވާނެއެވެ. އެއީ އެކަމަށް ހެކިދޭ ދަލީލެއް އޮވެގެން މެނުވީއެވެ. ދެން ފަހެ އެކަމަށް ދަލީލެއް ޘާބިތުވެއްޖެނަމަ ފަހެ އެކަމުގައި މައްސަލައެއް ނެތެވެ. އެހެންކަމުން ރަޖަބު މަހުގައި ރޯދަ ހިފުން ޚާއްޞަކުރުމާ މެދުގައި އައިސްފައިވާ ދަލީލުތައް ޞައްޙަ ނޫން ކަމުގައި ޢިލްމުވެރިން ދެކިލައްވައެވެ. އަދި އެއިން ގިނަ ތަކެއްޗަކީ ދޮގު ވާހަކަތަކެއް ކަމުގައި ވެއެވެ.\nޝައިޚުލް އިސްލާމް އިބްނު ތައިމިއްޔަތު (728ހ.) ވިދާޅުވިއެވެ: \"އަދި މުޅި ރަޖަބު މަހާއި އަދި ޝަޢުބާން މަސް އެކީ ރޯދަ ހިފުމަށް ނުވަތަ އިޢުތިކާފު ކުރުމަށް ޚާއްޞަ ކުރުމާ މެދު ދަންނައެވެ. ފަހެ ނަބިއްޔު ﷺ އަރިހުން މިކަމުގައި އެކައްޗެއްވެސް ވާރިދުވެގެން ނުވެއެވެ. އަދި އެކަލޭގެފާނުގެ އަޞްޙާބުންގެ އަރިހުންވެސް ނުވެއެވެ. އަދި މުސްލިމުންގެ އިމާމުންގެ އަރިހުންވެސް ނުވެއެވެ. އަދި ޞަޙީޙުގައި ޘާބިތު ވެގެން އައިސްފައިވަނީ ރަމަޟާން މަސް ނޫނިއްޔާ އެކަލޭގެފާނު އެންމެ ގިނައިން އަހަރުގައި ރޯދަ ހިއްޕަވަނީ ޝަޢުބާން މަހު ކަމުގައެވެ. އެއީ އެ މަހަށް ފަހުގައި ރަމަޟާން މަސް ފެށޭތީއެވެ.\nއަދި ރަޖަބު މަހު ވަކިން ޚާއްޞަކޮށް ރޯދަ ހިފުމާ މެދުގައި ދަންނައެވެ. ފަހެ އެކަމާ ގުޅޭ އެންމެހާ ޙަދީޘްތައް ޟަޢީފު ބަލިކަށްޓެވެ. ކިއެއްތަ އެއީ ހަދައިފައިވާ މަޥްޟޫޢު ވާހަކަތަކެކެވެ. ޢިލްމުގެ އަހްލުވެރިން އެއިން އެއްވެސް އެއްޗެއްގެ މައްޗަށް އިޢުތިމާދު ނުވެއެވެ. އަދި އެވަނީ ފަޟާއިލު ހެޔޮ ކަންކަމުގައި ރިވާ ކުރެވޭނެ ވަރުގެ ބަލިކަށި ޟަޢީފު މިންވަރެއްގައެއްވެސް ނޫނެވެ. ކިއެއްތަ އޭގައި ޢާއްމު ގޮތެއްގައި އައިސްފައިވަނީ ހަދައިފައިވާ މަޥްޟޫޢު އަދި ދޮގު ރިވާޔަތްތަކެވެ. އަދި އެކަމުގައި އެންމެ ގިނައެއްކޮށްވެސް (ބަލައިގަނެވޭ ވަރަކަށް) ރިވާވެގެންވަނީ: ހަމަކަށަވަރުން ރަޖަބު މަސް ވަނުމުން ނަބިއްޔު ﷺ (ދުޢާ ކުރައްވާ) ކިޔުއްވަތެވެ: اللَّهُمَّ بَارِكْ لَنَا فِي رَجَبٍ، وَشَعْبَانَ، وَبَلِّغْنَا رَمَضَانَ. މާނައީ: ޔާ ﷲ، އަޅަމެންނަށް ރަޖަބު މަހުގައާއި އަދި ޝަޢުބާނު މަހުގައި ބަރަކާތް ލައްވާށިއެވެ. އަދި އަޅަމެންނަށް ރަމަޟާން މަހާ ބައްދަލުކުރައްވާށިއެވެ.\"\nއެހެނެއްކަމަކު، ރަޖަބު މަހުގައި ރޯދަ ހިފުމަށް ބާރުއަޅައި އަދި އެމަހުގައި ރޯދަ ހިފުން ގިނަ ކުރުމަށް ހިތްވަރު ލިބޭ ފަދަ ޞައްޙަ އަޘަރުތަކެއްވެސް އައިސްފައިވެއެވެ.\nއެގޮތުން އަލް-ބައިހަޤީ އައް-ޝާފިޢީ (458ހ.) ގެ 'ޝުޢަބުލް-އީމާނު' ގައި ޞަޙީޙު ސަނަދަކުން ޢާމިރު ބްނު ޝިބްލިގެ އަރިހުން ވެއެވެ. އެބޭފުޅާ ވިދާޅުވިއެވެ: އަބޫ ޤިލާބަތު ވިދާޅުވަނިކޮށް އަހުރެން އަޑުއެހީމެވެ: \"ރަޖަބު މަހުގައި ރޯދަ ހިފާ ރޯދަވެރީންނަށް ޖަންނަތުގައި ގަނޑުވަރެއް ވެއެވެ.\"\nއަބޫ ބަކްރު އަލް-ބައިހަޤީ އައް-ޝަާފިޢީ (458ހ.) ތަޢުލީޤު ކުރިއެވެ: \"އަދި މި އަޘަރު އަބޫ ޤިލާބަތުއަށް މަޥްޤޫފުވެ ހުއްޓިފައި އޮތަސް، އަދި އެބޭފުޅާ ވަނީ މަތިވެރި ތަާބިޢީންގެ ތެރެއިންނެވެ. ފަހެ އެހެންކަމުން އެބޭފުޅާފަދަ ބޭކަލެއް، އެބޭފުޅާގެ ކުރިންވީ ވަޙީއާއިގެން އައި ބޭކަލުން (އެބަހީ: ޞަޙާބީން) ގެ އަރިހުން ފޯރައިގެން ނޫނީ މިފަދަ ވާހަކައެއް ނުގެންނާނެއެވެ.\"\n[شعب الإيمان للبيهقي: ٣/‏٣٦٨]\nއިބްނު ޢަސާކިރު (571ހ.) ގެ ތާރީޚުގައި ރިވާކުރިއެވެ. އެއީ ހަމަ ޢާމިރު ބްނު ޝިބްލި އަލް-ޖަރްމީގެ އަރިހުންނެވެ. އެބޭފުޅާ ވިދާޅުވިއެވެ: މީހަކު ކިޔައިދެނިކޮށް އަހުރެން އަޑުއެހީމެވެ. އަނަސް ބްނު މާލިކު ވިދާޅުވަނިކޮށް އޭނާ އަޑުއެހި ކަމުގައެވެ. އެބޭފުޅާ ވިދާޅުވަތެވެ: \"ޖަންނަތުގައި ގަނޑުވަރެއް ވެއެވެ. ރަޖަބު މަހުގައި ރޯދަ ހިފާ ރޯދަވެރިންނަށް މެނުވީ އެ ގަނޑުވަރަކަށް ނުވަދެވެތެވެ.\"\nމި އަޘަރުގައި މަޖުހޫލު ނޭނގޭ ފަރާތެއް ވެއެވެ. އެހެނަސް އިހު ނަންގަނެވުނު ޞައްޙަ އަޘަރާއި މި ނައްޞު އެއްގޮތެވެ. އަދި އިބްނު ޢަސާކިރު މި އަޘަރުގެ ކުރިން ހަމަ އަބޫ ޤިލާބަތު ނަންގަނެވުނު އަޘަރު ގެނައެވެ. އެހެންކަމުން ދެ އަޘަރު ޖަމަޢަ ކުރުމުން، އެ މަޖުހޫލު ފަރާތަކީ އަބޫ ޤިލާބަތު ކަމުގައިވުން ވަރަށް ގާތްވެ އެކަށީގެންވެއެވެ. ދެން އެހެނަސް ވިދާޅުވިކަމަށް އައިސްފައިވަނީ ޞަޙާބިއެއްގެ އަރިހުންނެވެ. އަދި މިއީ ޣައިބީ ޚަބަރެއްކަމަށްވެފައި، އަބޫ ޤިލާބަތު ފަދަ ތަާބިޢީންގެ މިފަދަ ބޭކަލެއް، އަދި މިފަދަ ވާހަކައެއް އަމިއްލަ ރައުޔަކަށް ހަދައިގެން ނުބުނާނެތެވެ.\n[تاريخ دمشق لابن عساكر: ٢٥/‏٣٣٤]\nއަދި އަލް-ޙާފިޡު އިބްނު ރަޖަބު އަލް-ޙަންބަލީ (759ހ.) ވެސް ޛިކްރުކުރެއްވިއެވެ: \"އަދި ރަޖަބު މަހުގެ ރޯދައާ މެދުގައިދަންނައެވެ. ރަޖަބު މަހު ޚާއްޞަކޮށްގެން ރޯދަ ހިފުމުގެ ފަޟްލުކަމާ މެދުގައި އެއްވެސް އެއްޗެއް ނަބިއްޔު ﷺ އަރިހުންވެސް އަދި އެކަލޭގެފާނުގެ އަޞްޙާބުންގެ އަރިހުންވެސް ޞައްޙަވެގެން ނުވެއެވެ. އަދި އެހެނެއްކަމަކު އަބޫ ޤިލާބަތުގެ އަރިހުން ރިވާވެގެންވެއެވެ.\nއެބޭފުޅާ ވިދާޅުވިއެވެ: ރަޖަބު މަހުގައި ރޯދަ ހިފާ ރޯދަވެރީންނަށް ޖަންނަތުގައި ގަނޑުވަރެއް ވެއެވެ. އަދި އަލް-ބައިހަޤީ ތަޢުލީޤު ކުރިއެވެ: އަބޫ ޤިލާބަތުއީ، ޠަބީޢީންގެ ބޮޑުން ކުރެ ބޭކަލެކެވެ. އެބޭފުޅާއަށް ޚަބަރު ފޯރައިގެން މެނުވީ މިފަދަ އެއްޗެއް ވިދާޅުނުވާނެތެވެ... އަދި ސަލަފުންގެ ބައެއް ބޭކަލުން ޙުރުމަތްތެރިވެގެންވާ މައްސަރުތަކުގައި ރޯދަ ހިފާ ކަމުގައި ވެއެވެ. ކިއެއްތަ، މުޅި އެމައްސަރުތަކުގައި ރޯދަ ހިފާ ކަމުގައި ވެއެވެ. އޭގެ ތެރޭގައި: އިބްނު ޢުމަރުއާއި، އަދި އަލް-ޙަސަނު އަލް-ބަޞްރީއާއި، އަދި އަބޫ އިސްޙާޤު އައް-ސަބީޢީފަދަ ބޭކަލުން ހިމެނެއެވެ. އަދި [އިމާމް ސުފްޔާނު] އައް-ޘަޥްރީ ވިދާޅުވިއެވެ: ޙުރުމަތްތެރިވެގެންވާ މައްސަރުތަކުގައި ރޯދަ ހިފުމަށް އަހުރެންނަށް މާ ލޮބުވެތިވެގެންވެއެވެ.\"\n[لطائف المعارف فيما لمواسم العام من الوظائف لابن رجب: ١/‏٢٢٨]\nއަދި ރަޖަބު މަހަކީ ޙުރުމަތްތެރިވެގެންވާ މައްސަރުތަކުން ކުރެ އެއްމަހެވެ. އަދި ގައިމު ﷲ ގެ ރަސޫލު ﷺ ގެ އަރިހުން ރިވާވެގެންވެއެވެ. އެކަލޭގެފާނު ޙަދީޘްކުރެއްވިއެވެ: \"ޙުރުމަތްތެރިވެގެންވާ މައްސަރުތަކުން ރޯދަ ހިފާފައި ދޫކޮށްލާށެވެ. ޙުރުމަތްތެރިވެގެންވާ މައްސަރުތަކުން ރޯދަ ހިފާފައި ދޫކޮށްލާށެވެ. ޙުރުމަތްތެރިވެގެންވާ މައްސަރުތަކުން ރޯދަ ހިފާފައި ދޫކޮށްލާށެވެ. (މިފަދައިން ތިން ފަހަރުއެވެ.) ރާވީ ވިދާޅުވިއެވެ: އެކަލޭގެފާނުގެ ތިން އިނގިލިފުޅުންނެވެ. ފަހެ ދެން ތިން އިނގިލި މަޅުއްވާފައި ސީދާ ކޮށްލެއްވިއެވެ.\"\n[سنن أبي داود: ٢٤٢٨، سنن ابن ماجه: ١٧٤١، مسند أحمد: ٢٠٣٢٣]\nއަދި ޢުޘްމާނު ބްނު ޙަކީމު އަލް-އަންޞާރީގެ އަރިހުން ވެއެވެ. އެބޭފުޅާ ވިދާޅުވިއެވެ: ރަޖަބު މަހުގެ ރޯދައާ ބެހޭގޮތުން [އިމާމު] ސަޢީދު ބްނު ޖުބައިރު ކުރެން އަހުރެން ސުވާލު ކުރީމެވެ. އަދި އޭރު އަހަރެމެންވީ ރަޖަބު މަހު ގައެވެ. ފަހެ އެބޭފުޅާ ވިދާޅުވިއެވެ: އިބްނު ޢައްބާސް – رَضِيَ اللَّهُ عَنْهُمَا – ވިދާޅުވަނިކޮށް އަހުރެން އަޑުއެހީމެވެ: ﷲ ގެ ރަސޫލު ﷺ ރޯދަ ހިއްޕަވަތެވެ. އެއީ އެހެންގޮސް އަހަރެމެން ބުނުމަށް ދާންދެނެވެ: އެކަލޭގެފާނު ރޯދަ ދުލެއްވެސް ނުކޮށްލަވަތެވެ. އަދި އެކަލޭގެފާނު ރޯދަ ހިއްޕެވުން ދޫކޮށްލަވަތެވެ. އެއީ އެހެންގޮސް އަހަރެމެން ބުނުމަށް ދާންދެނެވެ: އެކަލޭގެފާނު ރޯދަ ނުވެސް ހިއްޕަވަތެވެ.\"\n[صحيح مسلم: ١١٥٧، سنن أبي داود: ٢٤٣٠]\nރަޖަބު މަހުގެ ޢުމްރާ.\nއިބްނު އަލް-ޢައްޠާރު އައް-ޝާފިޢީ (654ހ.) ޛިކުރު ކުރެއެވެ: \"އަދި މައްކާގެ އަހްލުވެރިންގެ އަރިހުން – މާތް ﷲ އެތަން ޝަރަފުގެ ގޮތުން އިތުރު ކުރައްވާށި –، އަހުރެންނަށް ފޯރާފައިވާ ގޮތުގައި، ޢާދައެއްގެ ގޮތުގައި ރަޖަބު މަހުގައި ޢުމްރާ ކުރުން ވެއެވެ. އަދި މިއީ އެކަމަކަށް އަހުރެންނަށް އެއްވެސް އަޞްލެއް އެނގިގެންވާ ކަމެއް ނޫނެވެ.\"\n[مساجلة العز بن عبد السلام وابن الصلاح حول صلاة الرغائب ص: ٥٦، نقلها المحقق من نسخة مخطوطة لرسالة: حكم صوم رجب وشعبان للعطار.]\nއައް-ޝައިޚް މުޙައްމަދު ބްނު އިބްރާހީމް އާލުއް-ޝައިޚް (1389ހ.) އެބޭފުޅާގެ ފަތުވާގައި ގެންނެވިއެވެ: \"އެއްވެސް ކަހަލަ ޢަމަލުތަކަކުން ރަޖަބު މަހުގެ ވަކި ދުވަސްތަކެއް ޚާއްޞަ ކުރުމާ މެދުފައި ދަންނައެވެ. އެއީ ޒިޔާރަތް ކުރުމާއި އަދި އެނޫން ކަމެއް ވިޔަސް، ފަހެ އެކަމުގައި އެއްވެސް އަޞްލެއް ނުވެއެވެ. އެއީ އަބޫ ޝާމާ އަލް-މަޤްދިސީގެ ފޮތް 'ކިތާބުލް-ބިދަޢި ވަލް-ޙަވާދިޘި' ފޮތުގައި އިޤްރާރުކޮށްފައިވާ ގޮތުގެ މައްޗަށެވެ. އެގޮތުން ޝަރްޢުގައި ޚާއްޞަ ކޮށްފައި ނުވާ ވަޤުތުތަކުގައި އަޅުކަންތައްތައް ޚާއްޞަކުރުމަކީ އެކަށީގެންވާ ކަމެއް ނޫނެވެ. އެހެނީ ޝަރްޢުން ފަޟްލުކޮށްފައިވާ ކޮންމެވެސް ބާވަތެއްގެ އަޅުކަމަކުން ނޫނީ އެއްވެސް ވަޤުތެއް އެހެން ވަޤުތެއްގެ މައްޗަށް ފަޟްލުވެގެން ނުވެއެވެ. ނުވަތަ އެނޫން ވަކި ކަމެއް ފަޟްލުވުމެއް ނެތިވެ، އެންމެހާ ހެޔޮ ޢަމަލުތައްވެސް ޚާއްޞަވުމެެއް ނެތިވެ ހަމަ ފަޟްލުވެގެން ވުމެވެ. އަދި މިހެން ކަމުން ރަޖަބު މަހުގައި ގިނަގިނައިން ޢުމްރާކުރުމަށް ޚާއްޞަ ކުރުމާ މެދުގައި ޢިލްމުވެރިން އިންކާރު ކުރައްވަތެވެ.\"\n[فتاوى ورسائل سماحة الشيخ محمد بن إبراهيم بن عبد اللطيف آل الشيخ: ٦/‏١٣١]\nއަދި ޝައިޚު އަލް-ފަޥްޒާނު އެބޭފުޅާގެ 'އަލް-މުންތަޤާ' ގައި ވެއެވެ: \"ރަޖަބު މަހަކީ އެހެންވެސް މައްސަރުތަކެކޭ އެއްފަދައިން ހަމަ މައްސަރެކެވެ. އެ މައްސަރު ނޫން އެހެން މައްސަރުތަކުގައި ވަކި ޚާއްޞަ ނުކުރެވޭ އަޅުކަމެއް އެމަހުގައިވެސް ޚާއްޞަ ނުކުރެވެއެވެ. އެހެނީ އެ މައްސަރުގައި ނަމާދެއްވެސް، އަދި ރޯދައެއްވެސް، އަދި ޢުމްރާއެއްވެސް، އަދި ޛަަބަޙަކޮށް ކަތިލުމެއްވެސް، އަދި އެނޫން ކަމެއްވެސް ޚާއްޞަކުރެވިގެން ނަބިއްޔު ﷺ ގެ އަރިހުން ޘާބިތުވެގެން ނުވެއެވެ. އަދި އެހެނެއްކަމަކު މިފަދަ ކަންކަން ކުރެވިފައިވަނީ (އެބަހީ: ރަޖަބު މަހަށް ޚާއްޞަ ކޮށްގެން ކަންތައްްތައް ކޮށްފައިވަނީ) ޖާހިލިއްޔަތުގައެވެ. (ޖާހިލީ ޒަމާނުގެ) އެކަންކަން ފަހެ އިސްލާމް ދީން އައިސް ބާޠިލު ކޮށްލިއެވެ. ފަހެ އެހެންކަމުން ރަޖަބު މަހަކީ އެހެން މަސްތަކެކޭ އެއްފަދަ މަހެކެވެ. އަޅުކަމުގެ ތެރެއިން އެއްވެސް ކަމެއް އެ މައްސަރަށް ޚާއްޞަ ކުރެއްވި ކަމަކަށް ނަބިއްޔު ﷺ އަރިހުން ޘާބިތުވެގެން ނުވެއެވެ. ފަހެ އެ މައްސަރުގައި އަޅުކަންތަކުން ކުރެ އަޅުކަމެއް އަލަށް އުފައްދައި އެ މަހަށް ޚާއްޞަ ކޮށްފި ކަމުގައިވާނަމަ، ފަހެ ހަމަކަށަވަރުން އޭނާ ވާހުށީ ބިދުޢަވެރިއަކަށެވެ. އަދި ރަޖަބު މަހަށް ޚާއްޞަކުރެވިގެން ކުރެވޭ ވަކި ކަމަކަށް، އެކަމުގެ މައްޗަށް އިޢުތިމާދުވެވޭ ވަރުގެ ދަލީލެއް ވާރިދުވެގެން ނުވެއެވެ. އަދި އެކަމުގައި ވާރިދުވެގެންވާ އެއްވެސް އެއްޗެއް ނަބިއްޔު ﷺ ގެ އަރިހުން ޘާބިތުވެގެން ނުވެއެވެ. ކިއެއްތަ، ޞަޙާބީން – رضوان الله عليهم – އެކަން ކަމުން ނަހީ ކުރެއްވިއެވެ. އަދި ރަޖަބު މަހަށް ޚާއްޞަ ކޮށްގެން ނުވަތަ ޚާއްޞަ ގޮތެއްގައި އެ މަހުގައި ރޯދަ ހިފައި އުޅުމުން އިންޛާރު ކުރެއްވިއެވެ.\"\n[المنتقى من فتاوى الفوزان: ص: ٢٢٢، مجموع فتاوى فضيلة الشيخ صالح بن فوزان: ٢/‏٦٩٣]\nމިއާއެކުގައި ބައެއް ފަހުގެ ޝައިޚުން ދެކެނީ، ރަޖަބު މަހުގައި މީހަކު އަދި ޢުމްރާއަށް ދިޔުމަކުން އެއްވެސް މައްސަލައެއް ނެތް ކަމުގައެވެ. އެހެނަސް އެއީ އެ މައްސަރުގައި ޢުމްރާ ކުރުމުގައި ވަކި ޚާއްޞަ ފަޟްލެއް ވާކަމަށް ދެކި އިޢްތިޤާދު ކުރުމަކާ ނުލައެވެ. އޭނާއަށް އެމައްސަރުގައި ޢުމްރާ ކުރުމަށް ތަނަވަސްކަން ލިބި އެކަމަށް ކުޅަދާނަވެގެން ނުވަތަ އެ ފުރުޞަތު ލިބިއްޖެނަމަ، ފަހެ އޭނާ އެ މައްސަރުގައި ޢުމްރާ ކުރުމުގައި ފަރުވާލެއް ނެތެވެ. އަދި އެހެނެއްކަމަކު އައް-ޝައިޚު އިބްނު ބާޒު (1419ހ.) އާ މެދުގައި ދަންނައެވެ. އެބޭފުޅާ މި އެންމެންނާ ޚިލާފުވިއެވެ. ފަހެ އެބޭފުޅާ ވިދާޅުވިއެވެ: \"އަދި ހަމަކަށަވަރުން ރަޖަބު މަހުގައި ޢުމްރާ ކުރުމަކީ ބިދުޢައިގެ ތެރެއިންވާ ކަމެއް ނޫނެވެ. ކިއެއްތަ، ސަލަފުއް-ޞާލިޙުންގެ ބޭކަލުންތަކެއް އެކަން ކުރައްވާފައި އެބަ ވެއެވެ. އަދި ޢުމަރު ބްނު އަލް-ޚައްޠާބު – رَضِيَ اللَّهُ عَنْهُ وَأَرْضَاهُ – އެކަން ކުރެއްވިއެވެ.\"\n[موقع الشيخ ابن باز، فتاوى رقم: ٢٧٦١]\nހަމައެފަދައިން ޝައިޚު އިބްނު ޢުޘައިމީން (1421ހ.) ވިދާޅުވިއެވެ: \"ރަޖަބު މަސް ވަނީ ހަމަ އެހެން މަސްތަކެކޭ އެއްފަދައިންނެވެ. އެހެނެއްކަމަކު އެއީ ޙުރުމަތްތެރިވެގެންވާ މައްސަރުތަކުގެ ތެރެއިން މައްސަރެކެވެ. އަދި ޙުރުމަތްތެރިވެގެންވާ މައްސަރުތަކަކީ: ޛުލް ޤަޢްދާއާއި އަދި ޛުލް ޙިއްޖާއާއި އަދި މުޙައްރަމްއާއި ދެން ވިދިވިދިގެން މިވާ ތިން މަހަށް ފަހުގައި ވަކިން ރަޖަބު މަހެވެ... އަދި މި ޙުރުމަތްތެރިވެގެންވާ ހަތަރު މަހުގައި ކުރެވޭ ފާފަތައް އެހެން މަސްތަކުގައި ކުރެވޭ ފާފަތަކަށްވުރެ ގުނަވެ ފާފައިގެ ގޮތުން ބޮޑުވެގެންވެއެވެ. އެއީ ﷲ ތަޢާލާގެ މިބަސްފުޅަށެވެ: ﴿إِنَّ عِدَّةَ الشُّهُورِ عِنْدَ اللَّهِ اثْنَا عَشَرَ شَهْرًا فِي كِتَابِ اللَّهِ يَوْمَ خَلَقَ السَّمَوَاتِ وَالأَرْضَ مِنْهَا أَرْبَعَةٌ حُرُمٌ ذَلِكَ الدِّينُ الْقَيِّمُ فَلا تَظْلِمُوا فِيهِنَّ أَنْفُسَكُمْ﴾ [التوبة:٣٦] މާނައީ: \"ހަމަކަށަވަރުން، އުޑުތަކާއި، ބިން ހެއްދެވި ދުވަހުއްސުރެން، اللَّه ކަނޑައަޅުއްވާފައިވާ ގޮތުގައި (އަހަރެއްގެ) މައްސަރުތަކުގެ عدد އަކީ، اللَّه ގެ حضرة ގައި ބާރަ މަހެވެ. އޭގެތެރެއިން، ހަތަރު މަސް، حرمة ތެރި ވެގެންވެއެވެ. އެއީ حق ތެދު دين އެވެ. ފަހެ، އެ މައްސަރުތަކުގައި، ތިޔަބައިމީހުންގެ އަމިއްލަ نفس ތަކަށް ތިޔަބައިމީހުން އަނިޔާ ނުކުރާހުށިކަމެވެ!\"\nއަދި ރަޖަބު މަހުގައި ބައެއް ސަލަފުން އެމަހުގައި ޢުމްރާ ކުރެއްވިއެވެ. އެއީ އެމަހަކީ އަހަރުގެ މެދު ކަމުގައި ވާތީއެވެ... ފަހެ އެހެންކަމުން ބައެއް ސަލަފުން މިމަހުގައި ޢުމްރާ ކުރެއްވިއެވެ. އެއީ ބައިތުލް-ޙަރާމް (މަސްޖިދުލް-ޙަރާމް) އަށް ޒިޔާރަތް ކުރުމުން ފަސްނުވުމަށްޓަކައެވެ. އަދި އަހަރުގެ ފަހުކޮޅުގައާއި އަދި އަހަރުގެ މެދުތެރޭގައިވެސް ބައިތުލް-ޙަރާމްގައި ހުރިހައި ވަޤުތެއްގައިމެ، އެތަނުގައި މީހުން އެއްވެ އާބާދުވެގެން ވުމަށްޓަކައެވެ.\"\n[اللقاء الشهري لابن عثيمين: ٦٠/‏٢٣]\nމިކަމުގައި ބާރުގަދައީ ރަޖަބު މަހުގައި ޢުމްރާ ކުރުން ޚާއްޞަކަމެއް ދެވިފައިވާ ޤަޥްލެވެ. އެހެނީ ސަލަފުންގެ އަރިހުން މިކަން ޘާބިތުވެފައި ވުމެވެ. އަދި އިހުގެ ބައެއް ބޭކަލުން އެކަމަށް އިޝާރާތް ކުރައްވާފައިވެސް ވެއެވެ.\nއެގޮތުން އަލް-ޙާފިޡު އިބްނު ރަޖަބު އަލް-ޙަންބަލީ (795ހ.) އެބޭފުޅާގެ 'ލަޠާއިފުލް މަޢާރިފް' ގައި ވިދާޅުވެފައިވެއެވެ: \"އަދި ރަޖަބު މަހުގައި ޢުމްރާ ކުރުމަށް، ޢުމަރު ބްނު އަލް-ޚައްޠާބުއާއި އަދި އެނޫންވެސް ބޭކަލުން ލޯބިކުރެއްވިއެވެ. އަދި ޢާއިޝަތުގެފާނުވެސް ޢުމްރާ ކުރެއްވިއެވެ. އަދި އިބްނު ޢުމަރުވެސް ކުރެއްވިއެވެ. – رَضِيَ اللَّهُ عَنْهُم – އަދި އިބްނު ސީރީން ސަލަފުންގެ އަރިހުން އެކަން ނަޤްލު ކުރެއްވިއެވެ. އެބޭކަލުން ރަޖަބު މަހުގައި ޢުމްރާ ކުރައްވާ ކަމުގައެވެ.\"\n[لطائف المعارف فيما لمواسم العام من الوظائف لابن رجب الحنبلي: ١/‏٢١٧]\nއަދި އެކަމަށް ދަލީލުކުރާ އަޘަރުތަކުން ކުރެ ވެއެވެ:\nއިމާމް އިބްނު އަބީ ޝައިބަތު (235ހ.) އެބޭފުޅާގެ މުޞައްނަފުގައި ޛިކްރު ކުރެއްވިއެވެ: \"ރަޖަބު މަހުގެ ޢުމްރާއާ ބެހޭގޮތުން، އެކަމަށް ލޯބިކުޅަ ބޭކަލުންނާއި އަދި އެ މަހުގައި ޢުމްރާވި ބޭކަލުން، މިއެވެ.\nނާފިޢުގެ އަރިހުން، އިބްނު ޢުމަރު – رَضِيَ اللَّهُ عَنْهُمَا – ގެ އަރިހުންނެވެ. 'ޢާމުލް-ޤިތާލި' ޤިތާލުގެ އަހަރުގައި، ޝައްވާލު އަދި ރަޖަބު މަހުގައި، އެބޭފުޅާ (އިބްނު ޢުމަރު) ޢުމްރާ ކުރެއްވިއެވެ.\nއަދި ސަޢީދު ބްނު އަލް-މުސައްޔަބު އަރިހުންވެއެވެ. އެބޭފުޅާ ވިދާޅުވިއެވެ: ޛުލް ޙިއްޖާގެ ފަހުކޮޅުގައި ޢާއިޝަތުގެފާނު ޢުމްރާ ވެލައްވަތެވެ. އަދި ރަޖަބު މަހުގައި މަދީނާ ކޮޅުން ޢުމްރާއަށް ނުކުންނަވަތެވެ. އެއީ ޛުލް ޙުލައިފާ (މީޤާތުން) އިޙްރާމްވެލައްވައިގެންނެވެ.\nމުޙައްމަދު ބްނު ސޫޤަތުގެ އަރިހުން ވެއެވެ. އެބޭފުޅާ ވިދާޅުވިއެވެ: ރަޖަބު މަހުގައި އަލް-އަސްވަދު ޢުމްރާ ކުރަން ގޮސްފައި އެނބުރި ރުޖޫޢަވެއެވެ.\nއަދި ހިޝާމު ބްނު ޢުަރްވަތުގެ އަރިހުން ވެއެވެ. އެބޭފުޅާ ވިދާޅުވިއެވެ: ޔަޙްޔާ ބްނު ޢަބްދުއް-ރަޙްމާނު [ބްނު ޙާޠިބު ބްނު އަބީ ބަލްތަޢަތު] ކިޔައިދެއްވަނިކޮށް އަހުރެން އަޑުއެހީމެވެ. އެއީ އެބޭފުޅާގެ ބައްޕާފުޅުގެ އަރިހުންނެވެ. ރަޖަބު މަހުގައި ޢުޘްމާނުގެފާނާ އެކުގައި އެބޭފުޅާ ޢުމްރާ ކުރެއްވި ކަމުގައެވެ.\nޔަޢްލާ ބްނު އަލް-ޙާރިޘްގެ އަރިހުން ވެއެވެ. އެބޭފުޅާ ވިދާޅުވިއެވެ: އަބޫ އިސްޙާޤު [އައް-ސަބީޢީ] އާ ސުވާލު ކުރެވެނިކޮށް އަހުރެން އަޑުއެހީމެވެ. އަދި ރަމަޟާން މަހުގައި ޢުމްރާ ކުރުމާ ބެހޭ ގޮތުން އެބޭފުޅާއާ ސުވާލުކުރެވުނެވެ؟ ފަހެ އެބޭފުޅާ ވިދާޅުވިއެވެ: އަހުރެންނަށް ޢަބްދު ﷲ [ބްނު މަސްޢޫދު] ގެ އަޞްޙާބުންނާ ބައްދަލުވެ ލައިގަތެވެ. ރަޖަބު މަހުގައި ކުރައްވާ ޢުމްރާއާއި އެހެން ޢުމްރާއެއް އެއްވަރުކޮށް އެއްހަމަ ނުކުރެތެވެ. ދެން އެއަށްފަހުގައި ޙައްޖަށް އެބޭކަލުން ކުރިމަތިލައްވަތެވެ.\nއަދި އަފްލަޙުގެ އަރިހުން ވެއެވެ. އެބޭފުޅާ ވިދާޅުވިއެވެ: ރަޖަބު މަހުގައި އަލް-ޤާސިމު [ބްނު މުޙައްމަދު ބްނު އަބީ ބަކްރު] ޢުމްރާ ވެލައްވަތެވެ.\"\n[المصنف لابن أبي شيبة: ٣/‏١٨٩]\nއަދި މިފަދަ އަޘަރުތައް އިމާމް އިބްނު ވަހްބު (197ހ.) އެބޭފުޅާގެ 'ޖާމިޢު' ގައާއި އަދި އެބޭފުޅާއަށްވާ 'މުވައްޠައު' ގައިވެސް ޛިކުރު ކުރެއްވިއެވެ. އަދި ހަމަ އެފަދައިން އަލް-ބައިހަޤީގެ ސުނަނުގައިވެސް އެފަދައިން ގެނެސްފައި ވެއެވެ.\n[الجامع لابن وهب: ١/‏٨٧، الموطأ لابن وهب - قطعة منه: ١/‏٦٢، موطأ ابن وهب الصغير: ١/‏١٩١، سنن البيهقي: ٣٤٤/٤]\nއަދި އިމާމް އިބްނު ސަޢްދު (230ހ.)، ނާފިޢުގެ އަރިހުން ރިވާކުރެއްވިއެވެ. އިމާމް ނާފިޢު ވިދާޅުވި ކަމުގައެވެ: އިބްނު ޢުމަރު، ރަޖަބު މަހުގެ ޢުމްރާ ދޫ ނުކޮށްލައްވާ ކަމުގައެވެ.\n[الطبقات الكبرى لابن سعد: ٤/‏١٥٢]\nއަދި އަލް-ޙާފިޡު އަލް-ޙަސަނު އަލް-ޚައްލާލު (439ހ.) އެބޭފުޅާގެ 'ފަޟާއިލު ޝަހްރި ރަޖަބް' ފޮތުގައި ގެންނެވިއެވެ. އެއީ ސާލިމު ބްނު ޢަބްދު ﷲ ބްނު ޢުމަރުގެ އަރިހުންނެވެ. އެބޭފުޅާ ވިދާޅުވިއެވެ: \"ރަޖަބު މަހުގައި ޢުމްރާ ކުރެއްވުމަށް އިބްނު ޢުމަރު – رَضِيَ اللَّهُ عَنْهُمَا – ކަމުދާކަމެއް ކަމުގައި ވިއެވެ. އެމަހަކީ އަހަރުގެ މެދުތެރޭގައިވާ ޙުރުމަތްތެރިވެގެންވާ މައްސަރެކެވެ.\n[فضائل شهر رجب للخلال: ١/‏٦٣]\nއަދި ރަޖަބު މަހުގައި ޢުމްރާ ކުރުމެއް ނެތް ކަމަށާއި އެކަން ޚާއްޞަ ކުރުން މަނާވެގެންވާ ކަމަށް ދަލީލުކޮށް އިމާމް އަލް-ބުޚާރީއާއި އިމާމް މުސްލިމު ރިވާ ކުރައްވާ ޙަދީޘް ގެންނަވަތެވެ. އެއީ އިބްނު ޢުމަރު – رَضِيَ اللَّهُ عَنْهُمَا – ގެ އަރިހުންނެވެ. އެބޭފުޅާ ވިދާޅުވިއެވެ: \"ހަމަކަށަވަރުން ﷲ ގެ ރަސޫލު ﷺ ހަތަރު ޢުމްރާއެއް ކުރެއްވިއެވެ. އެއިން އެއް ޢުމްރާ ކުރެއްވީ ރަޖަބު މަހުގައެވެ... ޢާއިޝަތު – رَضِيَ اللَّهُ عَنْهَا – ވިދާޅުވިއެވެ: އަބޫ ޢަބްދުއް-ރަޙްމާނު (އެބަހީ: އިބްނު ޢުމަރު) އަށް ﷲ ރަޙްމަތް ލައްވާށިއެވެ. އެބޭފުޅާއަށް ފެނި ހެކިވެ ނުވަނީސް އެކަލޭގެފާނު ﷺ ޢުމްރާއެއް ނުކުރައްވަތެވެ. އަދި އެކަލޭގެފާނު ރަޖަބު މަހުގައި އެއްވެސް ގޮތަކަށް ޢުމްރާއެއް ނުކުރައްވަތެވެ.\"\n[صحيح البخاري: ١٧٧٥، ١٧٧٦، ١٧٧٧، ٤٢٥٣، وصحيح مسلم: ١٢٥٥]\nއަދި މި ޙަދީޘަކުން ރަޖަބު މަހުގައި ޢުމްރާ ކުރުމަށް މަނާ ކުރުމަކަށް ދަލީލެއް ނުލިބެއެވެ. އެހެނެއްކަމަކު ނަބިއްޔު ﷺ ޢުމްރާ ކުރެއްވި ހަތަރު ޢުމްރާ ކުރެއްވީ ކޮން މައްސަރެއްގައި ކަމަށް އޮންނަ ޚިލާފަށް ޖަވާބު ލިބެއެވެ. އެހެނީ އެކަލޭގެފާނު ޙަޔާތްޕުޅުގައި ޢުމްރާ ކުރެއްވީ ހަމައެކަނި ޛުލް ޤަޢްދާގައި ކަމުގައާއި އެކަލޭގެފާނު އެހެން މައްސަރެއްގައި ޢުމްރާ ނުކުރައްވާކަމަށް ވެއެވެ. ޚުދު ރަމަޟާން މަހުގައިވެސް އެކަލޭގެފާނު ޢުމްރާ ނުކުރައްވާ ކަމުގައެވެ. އެއީ އެ ރަމަޟާން މަހުގައި އަޅާ ކުރާ ޢުމްރާ، އަޖުރުގެ ގޮތުން ޙައްޖަކާ އެއްވަރުވެގެންވާ ކަމަށް ނުވަތަ އެކަލޭގެފާނާ އެކުގައި ކުރި ޙައްޖެއް ފަދަ ކަމުގައި ޙަދީޘް ކުރައްވާފައިވެސް ވާއިރުގައެވެ. އަދި އިބްނު ޢުމަރު – رَضِيَ اللَّهُ عَنْهُمَا – ގެ އަރިހުން، ނަބިއްޔު ﷺ ރަޖަބު މަހުގައި ޢުމްރާ ކުރެއްވި ކަމަށް އައިސްފައިވާ ފަދައިން، ޢާއިޝަތު – رَضِيَ اللَّهُ عَنْهَا – ގެ އަރިހުން، އެކަލޭގެފާނު ޝައްވާލު މަހުގައި ޢުމްރާ ކުރެއްވި ކަމަށް 'ސުނަނު އަބީ ދާވޫދު' ގައާއި 'ދަލާއިލު އައް-ނުބުއްވަތި' ފަދަޙަދީޘް ފޮތްތަކުގައި ޛިކުރު ކުރެވިގެންވެއެވެ. އެހެނަސް އިމާމް އިބްނު އަލް-ޤައްޔިމް (751ހ.) ފަދަ ޢިލްމުގެ އަހްލުވެރިން އެވާހަކަތައް ރައްދުކުރައްވާ، ނަބިއްޔު ﷺ ގެ ހަތަރު ޢުމްރާ ޘާބިތު ވެގެންވަނީ ޛުލް ޤަޢްދާގައި ކަމުގައި އެބޭފުޅާގެ 'ޒާދު އަލް-މަޢާދު' ފޮތުފައި ޛިކްރު ކޮށްފައިވެއެވެ.\nދެން ފަހެ މި ޙަދީޘްގައި ޢާއިޝަތު – رَضِيَ اللَّهُ عَنْهَا – މިވާހަކަ ޛިކްރު ކުރެއްވި ހިނދު، ރަޖަބު މަހުގައި އެކަމަނާ ޢުމްރާ ކުރެއްވުމަށް ލޯބި ކުރައްވާ އަދި ޢުމްރާ ކުރެއްވިކަމަށް އަޘަރުތައް އެކަމަނާގެ އަރިހުން ވާރިދުވެފައި އެބަ ވެއެވެ. އެހެންކަމުން އެކަމަނާ އިންކާރު ކުރައްވަނީ އެކަލޭގެފާނު ﷺ ރަޖަބު މަހުގައި ޢުމްރާ ނުވާ ކަމުގައެވެ. އަދި އެހެނަސް ރަޖަބު މަހުގައި ޢުމްރާވުމުގެ ފަޟްލުވަންތަކަމަކަށް އެކަމަނާ އިންކާރެއް ނުކުރައްވަތެވެ. އަދި މިދެކަމުގައި ވަރަށް ވެސް ބޮޑު ފަރަޤެއް ވެއެވެ.\nއަދި ކޮބައި ހެއްޔެވެ. ޙަޤީޤަތުގައި އިބްނު ޢުމަރު – رَضِيَ اللَّهُ عَنْهُمَا – ގެ ޤަޥްލުގެ މައްޗަށް ޢާއިޝަތު – رَضِيَ اللَّهُ عَنْهَا – ގެ ޤަޥްލު ތަރްޖީޙު ކުރެވެނީ ވަކި ކީއްވެ ހެއްޔެވެ؟ އެހެނީ އެ ދެބޭފުޅުންނަކީވެސް ހަމަ ޞަޙާބީންނެވެ. އަދި ޢާއިޝަތު – رَضِيَ اللَّهُ عَنْهَا – އެހެން ވިދާޅުވުމުން ރައްދުގައި އިބްނު ޢުމަރު – رَضِيَ اللَّهُ عَنْهُمَا – އެއްވެސް އެއްޗެކޭ ވިދާޅުނުވެތެވެ.\nއަދި އެ ދެބޭފުޅުންގެ އަރިހުންވެސް ރަޖަބު މަހުގައި ޢުމްރާ ކުރުމަށް ލޯބިކުރައްވާ ކަމަށާއި، އަދި ކިއެއްތަ، ޢުމްރާ ކުރެއްވިކަމަށާއި އަދި ރަޖަބު މަހުގައި ޢުމްރާ ކުރުން ޚާއްޞަކުރެއްވިކަން ވަނީ އަޘަރުތަކުން ވާރިދުވެފައެވެ. އަދި ޢިލްމުވެރިންވެސް އެކަން ބަޔާން ކުރައްވަތެވެ. ފަހެ މިއަށް ފަހުގައި މި ޙަދީޘުން ނުވަތަ އެހެންވެސް އެއްޗަކުން ރަޖަބު މަހުގައި ޢުމްރާ ކުރުމީ ބިދުޢަތެކޭ ބުނެ ދަލީލު ކުރެވޭނީ ފަހެ ކިހިނަކުން ހެއްޔެވެ؟!\nއަލް-ޙާފިޡު އިބްނު ރަޖަބު އަލްޙަންބަލީ (795ހ.) ވިދާޅުވިއެވެ: \"އަދި ރަޖަބު މަހުގައި ޢުމްރާ ކުރުމާ މެދުގައި ދަންނައެވެ. ފަހެ އިބްނު ޢުމަރު – رَضِيَ اللَّهُ عَنْهُمَا – ގެ އަރިހުން ގައިމު ރިވާވެގެންވެއެވެ. ނަބިއްޔު ﷺ ރަޖަބު މަހުގައި ޢުމްރާ ކުރެއްވި ކަމުގައެވެ. ފަހެ ޢާއިޝަތު – رَضِيَ اللَّهُ عَنْهَا – އެބޭފުޅާގެ މައްޗަށް އެކަމަށް އިންކާރު ކުރެއްވިއެވެ. އަދި އެއީ އެބޭފުޅާ އަޑުއަހަނިކޮށެވެ. ފަހެ އެބޭފުޅާ ސުކޫތުވެ އެއްވެސް އެއްޗެކޭ ވިދާޅުނުވެތެވެ.\"\nއަދި އައް-ޝައިޚް އިބްނު ބާޒު (1419ހ.) ވިދާޅުވިއެވެ: \"އަދި ޢިލްމުގެ އަހްލުވެރިންގެ އަރިހުގައި އޮންނަ ޤާޢިދާއަކީ: ނަފީކުރާ ފަރާތުގެ މައްޗަށް ޘާބިތު ކުރާ ފަރާތް ވަނީ އިސްކުރެވިގެންނެވެ. އަދި އިތުބާރުހުރި ފަރާތަކުން ކަމެއް ނުވަތަ އެއްޗެއް ޘާބިތު ކޮށްފިނަމަ، އެކަން ނަފީކުރި ފަރާތުގެ މައްޗަށް އެފަރާތް އިސްވެގެންދެއެވެ... ފަހެ އެހެންކަމުން ރަޖަބު މަހުގައި ޢުމްރާ ކުރުމުގައި އެއްވެސް ފަރުވާލެއް ނެތެވެ. އަދި ޢުމްރާ ކުރުން ވަނީ ހުރިހާ ޒަމާނެއްގައި ވަޤުތެއްގައި މަޝްރޫޢުވެވިގެންނެވެ. ރަޖަބު މަހުގައި ވިޔަސް އަދި އެނޫން މައްސަރެއްގައި ވިޔަސް މެއެވެ. އަދި އެހެނެއްކަމަކު ރަޖަބު މަހުގައި ޚާއްޞަ ވެގެން ވެއެވެ. އަދި އެމަހަކީ ޙުރުމަތްތެރިވެގެންވާ ހަތަރު މައްސަރުން ކުރެ އެއްމައްސަރެވެ. އަދި ގައިމު ސަލަފުން އެމަހުގައި ޢުމްރާ ކުރެތެވެ. އަދި އޭގެ ތެރޭގައި ޢުމަރު – رَضِيَ اللَّهُ عَنْهُ – ހިމެނިވަޑައިގަންނަވަތެވެ... އަދި ޢާއިޝަތު – رَضِيَ اللَّهُ عَنْهَا – އާއި އަދި އެކަމަނާ ނޫން ބޭކަލުންވެސް، އިބްނު ޢުމަރު – رَضِيَ اللَّهُ عَنْهُمَا – ގެ މައްޗަށް އިންކާރު ކުރެއްވުމަކުން އެކަނި އަދި ނުފުދެއެވެ. އެހެނީ ހަމަކަށަވަރުން އިބްނު ޢުމަރު – رَضِيَ اللَّهُ عَنْهُمَا – ވެސް އެއީ އިތުބާރު ހުރި ބޭކަލެކެވެ. މަތިވެރި ޞަޙާބީއެކެވެ. އެކަލޭގެފާނު ﷺ ރަޖަބު މަހުގައި ޢުމްރާ ކުރެއްވި ކަމުގައި އެބޭފުޅާ އެބަ ޘާބިތު ކުރައްވަތެވެ. އަދި އެކަމުގައި މަނަލެއް ނެތެވެ. އަދި އެކަލޭގެފާނު ﷺ ރަޖަބު މަހުގައި ޢުމްރާ ކުރެއްވުމަކަށް މަނާ ކުރާ ކަމެއް ނުވެތެވެ. އަދި އެކަން ޢާއިޝަތު – رَضِيَ اللَّهُ عَنْهَا – ގެ މައްޗަށް ފޮރުވިފައި ނުވަތަ ނޭނގިފައި ހަމަ އޮވެދާނެއެވެ. އެއީ އެކަމަނާގެ މައްޗަށް ހަމަ އެނޫން އެކަލޭގެފާނުގެ ބައެއް ސުންނަތްތައް ފޮރުވިފައި ނުވަތަ ނޭނގިފައި އޮންނަ ފަދައިންނެވެ. އަދި އެކަމަނާ ނޫން އެހެން ބޭފުޅުންތަކަކަސް އެކަން އެނގި ހާމަވެފައި އޮންނަ ފަދައިންނެވެ.\"\n[موقع الشيخ ابن باز، فتاوى رقم: ٢١١٦٨]",""],["މ.މ.އ.","","","ޙަދީޘް ޢިލްމު، އަހްލުއް-ސުންނާ ވަލް-އަޘަރުގެ ފިރިހެނުންގެ ތަރިކަ މުދަލެއް!\nއަންހެނުންގެ ތެރޭގައި ޙަދީޘްގެ ރިވާޔަތްތައް ފެތުރިފައި ނުވުމުގެ ސަބަބުތަކުގެ ތެރެއިން އެއް ސަބަބަކީ، ހަމަކަށަވަރުން އަންހެނުންގެ ކިބައިން ރިވާޔަތްތައް ނެގުމަށް ޢިލްމުވެރިން އެދިލައްވައިގެން ނުވުމެވެ.\nއިމާމް ޢަބްދު ﷲ ބްނު އަޙްމަދު ބްނު ޙަންބަލް (290ހ.) ގެ ރިވާޔަތުން އައިސްފައިވާ، އެބޭފުޅާގެ ބައްޕާފުޅު؛ އިމާމް އަޙްމަދު ބްނު ޙަންބަލް (241ހ.) ގެ 'ޢިލަލު' ފޮތުގައި އައިސްފައިވެއެވެ.\nއަހުރެންނަށް ކިޔައިދެއްވީ އިބްނު ޚައްލާދުއެވެ. އަހަރެމެންނަށް ކިޔައިދެއްވީ އަލް-ޤަވާރީރީއެވެ. އެބޭފުޅާ ވިދާޅުވިއެވެމ އަހަރެމެންނަށް ކިޔައިދެއްވީ ޚާލިދު ބްނު އަލް-ޙާރިޘްއެވެ. އެބޭފުޅާ ވިދާޅުވިއެވެ: އަހަރެމެންނަށް ކިޔައިދެއްވީ ޝުޢްބަތުއެވެ. އެއީ އިމާމް އަބޫ ހާޝިމް [އައް-ރުއްމާނީ އަލް-ވާސިޠީ (132ހ.)] ގެ އަރިހުންނެވެ. އެބޭފުޅާ ވިދާޅުވިއެވެ: \"އަންހެނުންގެ ފުށުން ރިވާޔަތްތައް ނެގުމަށް އެބޭކަލުން (އެބަހީ: ޞަޙާބީންނާއި ބޮޑެތި ތާބިޢީން) ނުރުއްސަވަތެވެ. އެއީ ނަބިއްޔު ﷺ ގެ އަނބިއަނބިކަނބަލުންގެ އަރިހުން ފިޔަވައެވެ.\"\n[العلل ومعرفة الرجال لأحمد رواية ابنه عبد الله: ٣/‏٢٢٠]\nއައް-ޝައިޚު ޢަބްދު ﷲ އަލް-ޖުދައިޢު ދެންނެވިއެވެ: \"'އަލް-ޢިލަލު ވަ މަޢްރިފަތުއް ރިޖާލި' ފޮތުގައި ޢަބްދު ﷲ ބްނު އަޙްމަދު މި އަޘަރު ނެރުއްވާފައިވަނީ ޞައްޙަ ތެދު އިސްނާދަކުންނެވެ. އަދި އިމާމް އަބޫ ހާޝިމް [އައް-ރުއްމާނީ އަލް-ވާސިޠީ (132ހ.)] މިއީ ޘިޤަތު އިތުބާރު ހުންނެވި ފިޤްހުވެރި ފަޤީހެކެވެ. އެބޭފުޅާ ތާބިޢީންގެ އަރިހުން ރިވާ ކުރައްވަތެވެ.\"\n[تحرير علوم الحديث لعبد الله الجديع: ١/‏٤٩٣]\nއިމާމް އިބްނު އަބީ ޚައިޘަމާ (279ހ.) ގެ 'ތާރީޚު' ފޮތުގައި ވެއެވެ.\nއަހަރެމެންނަށް ކިޔައިދެއްވީ ޢަބްދުއް-ރަޙްމާނު ބްނު އަލް-މުބާރަކުއެވެ. އެބޭފުޅާ ވިދާޅުވިއެވެ: އަހަރެމެންނަށް ކިޔައިދެއްވީ ޚާލިދު ބްނު އަލް-ޙާރިޘުއެވެ. އެބޭފުޅާ ވިދާޅުވިއެވެ: އަހަރެމެންނަށް ކިޔައިދެއްވީ ޝުޢްބަތުއެވެ. އެއީ އިމާމް އަބޫ ހާޝިމް [އައް-ރުއްމާނީ އަލް-ވާސިޠީ (132ހ.)] ގެ އަރިހުންނެވެ. އެބޭފުޅާ ވިދާޅުވިއެވެ: \"އަންހެނުންގެ ފުށުން ރިވާޔަތްތައް ނެގުމަށް އެބޭކަލުން (އެބަހީ: ޞަޙާބީންނާއި ބޮޑެތި ތާބިޢީން) ނުރުއްސަވަތެވެ. އެއީ ނަބިއްޔު ﷺ ގެ އަނބިއަނބިކަނބަލުންގެ އަރިހުން ފިޔަވައެވެ.\"\n[التاريخ الكبير لابن أبي خيثمة - السفر الثالث: ٢/‏٢٧٢]\nޚަބަރެއް ނުވަތަ ޙަދީޘަކާ ބެހޭގޮތުން، ޙަދީޘުގެ ޢިލްމުގެ އަހްލުވެރިން އެ ޚަބަރު ޘާބިތު ނުކުރައްވާ ކަމުގައި، އަދި އެބޭކަލުންގެ އަރިހުގައި އެއިން ޙުއްޖަތުވެސް ނުނެގޭ ޚަބަރެއްކަމުގައި ބަޔާން ކުރައްވުމުގެ ގޮތުން އަލް-ޙާފިޡު އިބްނު ޢަބްދިލް-ބައްރު އަލް-މާލިކީ (456ހ.) އެ ޚަބަރުގެ ސަނަދާ ބެހޭގޮތުން ޛިކްރުކުރެއްވިއެވެ:\n\"އަދި އަބޫ އިސްޙާޤުގެ އަންހެނުންނާއި، އަދި އަބޫ އައް-ސަފަރުގެ އަންހެނުންނާއި، އުއްމު ވަލަދި ޒައިދު ނުވަތަ ޒައިދު ބްނު އަރްޤަމުގެ ދަރީގެ މަަންމަ، ޢިލްމު އުފުލުމުގައި އެކަނބަލުން އެނގިގެން ނުވެއެވެ. އަދި މިފަދަ ބޭކަނބަލުންނާ މެދުގައި ޝުޢުބަތު ރިވާކުރެއްވިިއެވެ. އެއީ އިމާމް އަބޫ ހާޝިމް [އައް-ރުއްމާނީ އަލް-ވާސިޠީ (132ހ.)] ގެ އަރިހުންނެވެ. އެބޭފުޅާ ވިދާޅުވި ކަމުގައެވެ: އަންހެނުންގެ ފުށުން ރިވާޔަތްތައް ނެގުމަށް އެބޭކަލުން (އެބަހީ: ޞަޙާބީންނާއި ބޮޑެތި ތާބިޢީން) ނުރުއްސަވަތެވެ. އެއީ ނަބިއްޔު ﷺ ގެ އަނބިއަނބިކަނބަލުންގެ އަރިހުން ފިޔަވައެވެ.\"\n[الاستذكار لابن عبد البر: ٦/‏٢٧٢]\nއަލް-ޙާފިޡު އަބޫ މުޙައްމަދު އައް-ރާމަހުރްމުޒީ (360ހ.) ގެ 'އަލް-މުޙައްދިޘު އަލް-ފާޞިލު' ފޮތުގައި ޛިކްރުކުރެއްވިއެވެ:\nއަދި އަބޫ ޢަބްދު ﷲ ބްނު އަލް-ބައްރީ އަހަރެމެންނަށް ކިޔައިދެއްވިއެވެ. އަހަރެމެންނަށް ކިޔައިދެއްވީ އަބޫ ބަކްރު ބްނު ނާފިޢުއެވެ. އަހުރެންނަށް ކިޔައިދެއްވީ ސަޢީދު ބްނު އައް-ރުކައިނު އަލް-ކުލައިބީއެވެ. އެބޭފުޅާ ވިދާޅުވިއެވެ: އިމާމް ޝުޢްބަތު ވިދާޅުވިއެވެ: އަހުރެން ކޫފާއަށް އަންނަ ކޮންމެ ފަހަރެއްގައި އިމާމް ޤަތާދަތުގެ ޙަދީޘްއާ ބެހޭގޮތުން އިމާމް އަލް-އަޢްމަޝު އަހުރެންނާ ސުވާލު ކުރެތެވެ. ފަހެ އެއްދުވަހަކު އަހުރެން އެބޭފުޅާ ދެންނެވީމެވެ. އަހުރެންނަށް ޤަތާދަތު ކިޔައިދެއްވިއެވެ. އެއީ މުޢާޛަތުގެ އަރިހުންނެވެ. އެއީ އަންހެނެއްގެ ފުށުންނެވެ. އެހިނދު އިމާމް އަލް-އަޢްމަޝު ވިދާޅުވިއެވެ: \"ދުރުވެގަންނާށެވެ! ދުރުވެގަންނާށެވެ! ނުވަތަ ދުރުވާށެވެ! ނުވަތަ ދުރުކުރާށެވެ!\" (އެބަހީ: މަޖުހޫލު ނޭނގޭ އަންހެނެއްގެ ފުށުން އަންހެނެއްގެ ފުށުން ސަނަދުކޮށް އެފަދައިން ގެނައުމުން އެކަމާ ނުރުހިގެންނެވެ.)\n[المحدث الفاصل للرامهرمزي: ١/‏٣٢٤]\nމިއަޘަރު އަލް-ޙާފިޡު އިބްނު ޢަދިއްޔު (365ހ.) އެބޭފުޅާގެ 'އަލް-ކާމިލު' ގައިވެސް އެހެން ސަނަދަކުން ޛިކްރުކުރެއްވިއެވެ.\n[الكامل في ضعفاء الرجال لابن عدي: ١/‏١٤٦]\nއަބޫ ޢަބްދު ﷲ ޢަލާއުއް-ދީން މުޣަލްޠާޔި އަލް-މިޞްރީ އަލް-ޙަނަފީ (762ހ.) ގެ ސުނަނު އިބްނު މާޖަހްގެ ޝަރަޙާގައި، ޙަދީޘްއަކަށް ތަޢްލީޤު ކުރަމުން ގެނެސްފައިވެއެވެ: \"ޤަތާދަތުއާއި މުޢާޛަތުގެ ދެމެދުގައި އިންޤިޠާޢުއެއް މެދުކެނޑުމެއް ވާ ކަމުގައެވެ. އަދި އެކަން ޛިކްރުކުރެއްވީ އިމާމް އިބްނު އަބީ ޙާތިމް، އިމާމް ޔަޙްޔާ ބްނު މަޢީންގެ އަރިހުން ކަމުގައެވެ.\"\n[شرح سنن ابن ماجه لمغلطاي: ١/‏٢٥٤]\nއެހެނަސް އައް-ޝައިޚް ޢަބްދު ﷲ އަލް-ޖުދައިޢު މި އަޘަރުގެ އިސްނާދާ މެދުގައި ދެންނެވިއެވެ: \"މިއަޘަރުގެ އިސްނާދު ޞައްޙަ ކަމުގައެވެ. އަދި މުޢާޛަތަކީ، އަލް-ޢަދަވިއްޔަތު ކަމުގައެވެ. އަދި އެއީ އިތުބާރު ހުރި އަންހެން ތާބިޢީއެއް ކަމުގައެވެ.\"\n[تحرير علوم الحديث لعبد الله الجديع: ١/‏٤٩٣]\nއަދި އަލް-ޙާފިޡު އަބޫ އަލް-ޙަސަނު އިބްނު އަލް-ޤައްޠާނު އަލް-ފާސީ (628ހ.) އިސްނާދަކާ ބެހޭގޮތުން ވާހަކަދައްކަވަމުން ވިދާޅުވިއެވެ: \"އަދި މިއީ ބަލިކަށި ކަމުގެ ކުންނުއެވެ. ފަހެ އެހެނީ ހަމަކަށަވަރުން އަންހެނުންގެ ޙަދީޘްތައް ވަނީ ފާރަވެރިވެ ރައްކާތެރިވެވި ސަމާލުވެވިގެންނެވެ. މިކަމުގެ (އެބަހީ: ޙަދީޘް ޢިލްމުގެ) އިމާމުން ވަނީ އިހުޒަމާނުގައިވެސް އެއިން ހުށިޔާރުވެ ތަޙްޛީރު ލިބިގަނެގެންނެވެ. އެއީ އެ ބޭކަނބަލުންގެ ތެރެއިން އެނގިގެންވާ އިތުބާރު ހުރި ބޭކަނބަލުން ފިޔަވައެވެ. ފަހެ އެހެނެއްކަމަކު މި އެނގިގެންނުވާ، މަޝްހޫރު ނޫން، ޢިލްމު މަދުވެގެންވާ އަންހެނުންނާ މެދުގައި ދަންނައެވެ. އެ އަންހެނުންނަކީ، ޖުމްލަ ގޮތެއްގައި އެއަންހެނުންގެ ބައްޕައިންގެ ފުށުން، ނުވަތަ އެއަންހެނުންގެ މަންމައިންގެ ފުށުން، ނުވަތަ އެއަންހެނުންގެ އެއްބަނޑު އެއްބަފާ އަޚުންގެ ފުށުން، ނުވަތަ އެއަންހެނުންގެ އެއްބަނޑު އެއްބަފާ އުޚްތުންގެ ފުށުން، ނުވަތަ އެއަންހެނުންގެ ގާތްތިމާގެ މީހުންގެ ކިބައިން ޙަދީޘް ރިވާކުރުމުގައި އިއްތިފާޤުވެ ދިމާވެ ފުރުޞަތު ލިބިފައިވާ އަންހެނުންނެވެ... ފަހެ ހަމަކަށަވަރުން މި އަންހެނުންގެ ތެރެއިން ޣާލިބު ގޮތެއްގައި ވަނީ ފޮރުވިގެންވާ ނޭނގޭ ބަޔެކެވެ. އެއީ ހަމަ ފިރިހެނުންގެ ވެސް ފޮރުވިގެންވާ ނޭނގޭ މީހުން ފަދައިންނެވެ. (އެބަހީ: ޙުކުމުގައިވެސް މަޖުހޫލު ނޭނގޭ މަސްތޫރު ފޮރުވިގެންވާ ބަޔެއްގެ ޙުކުމް ފަދައިން ރާވީ ބަލިކަށި ކުރެވެއެވެ.) ފަހެ ޢަމްރަތު ބިންތި ޢަބްދުއް-ރަޙްމާނުއާއި އަދި ޢާއިޝަތު ބިންތި ތަލްޙަތުއާއި ޞަފިއްޔަތު ބިންތި ޝައިބަތުއާއި އަދި އެފަދަ އިތުބާރު ހުރި އެނގިގެންވާ ބޭކަނބަލުންނާ މެދުގައި ދަންނައެވެ. އެކަނބަލުންގެ ރިވާޔަތުތައް ޤަބޫލުކުރުން ވާޖިބުވެގެންވާ ކަމާމެދުގައި ޝައްކެއްވެސް ނެތެވެ. (މިފަދައިން އިތުބާރު ހުރި އެނގިގެންވާ އަންހެން ކަނބަލުން މަދުވެގެން ވެއެވެ.)\"\n[بيان الوهم والإيهام في كتاب الأحكام لابن القطان الفاسي: ٥/‏١٤٦]\nމިވާހަކަ އައް-ޝައިޚް ޢަބްދު ﷲ އަލް-ޖުދައިޢުވެސް ޛިކްރު ކުރެއްވިއެވެ. އަދި އިތުރަށް ޝައިޚު އަލް-ޙާފިޡު އައް-ޛަހަބީ (748ހ.) ގެ 'މީޒާނު އަލް-އިޢްތިދާލު' ފޮތުން އެންމެ ފަހަތުގައި ޛިކުރު ކުރި ފަޞްލެއް ނަންގަތެވެ: \"މަޖުހޫލު އަންހެންވެރިން ނަންގަނެވޭ ފަޞްލެވެ: އަދި މި އަންހެނުންގެ ތެރެއިން ތުހުމަތު ކުރެވުނު ނުވަތަ ދޫކޮށްލެވުނު އެއްވެސް މީހަކު އަހުރެންނަކަށް ނޭނގެއެވެ.\" [ميزان الاعتدال للذهبي: ٤/‏٦٠٤]\nއައް-ޝައިޚް އަޙްމަދު ޝާކިރު (1377ހ.) ވިދާޅުވިއެވެ: \"އެބޭފުޅާ މި ވިދާޅުވުމުން ދޭހަވާ ފަދައެވެ. މިއަންހެނުންނާ މެދު އޮންނަ މަޖްހޫލުކަމުން (ނޭނގޭކަމުން)، އެ އަންހެންވެރިން މަސްތޫރުވެގެންވަ ޙާލު (ފޮރުވިގެންވީނަމަވެސް)، ޤަބޫލުކުރެވޭ ބަޔެއްގެ ގޮތުގައި ވެގެންދާ ބަޔެއްކަމުގައެވެ. އެއީ އެހެނަސް އެއަންހެންވެރިންގެ ކިބައިން އިތުބާރުހުރި ބަޔަކު ރިވާކުރައްވާފައިވާނަމައެވެ. (އެނޫންނަމަ، ބަލައެއް ނުގަނެވި ބަލިކަށި ކުރެވެއެވެ.)\"\n[جمهرة مقالات أحمد شاكر: ٢/‏٥٨٣]\nއައް-ޝައިޚް ޢަބްދު ﷲ އަލް-ޖުދައިޢު، އަލް-ޙާފިޡު އައް-ޛަހަބީގެ ބަހަށް ތަޢްލީޤު ކުރައްވިއެވެ: \"އަދި މިއިން ދޭހަވަނީ އަންހެނުންގެ ޙަދީޘްތަކުގައި މިކަމުގެ އަޘަރު ވަރަށް ކުޑަކަމުގައެވެ.\"\n[تحرير علوم الحديث لعبد الله الجديع: ١/‏٤٩٣]\nއެހެންކަމުން އެނގިގެންވާ އަންހެން ކަނބަލުންގެ ތެރެއިން ގިނައިން ވަނީ އިތުބާރު ހުރި ބޭކަނބަލުންނެވެ. އަދި އިތުބާރު ހުރި ބޭކަނބަލުން ރާވީން ކުރެ މަދުވެގެން ވެއެވެ. އަދި ފިރިހެނުންނާ އަޅާ ބަލާއިރުގައި އަންހެނުން މިކަމުގައި އެތައް ގުނަ މަދުވެގެން ވެއެވެ. ދެން ތިބި ނޭނގޭ އަންހެން ކަނބަލުން ކުރެ ގިނައިން ރިވާވެގެންވަނީ އިތުބާރު ހުރި ބަޔެއްގެ ކިބައިންނެވެ. ނުވަތަ ރިވާވެގެންވަނީ އެކަނބަލުންގެ އިތުބާރު ހުރި ބައްޕަ ނުވަތަ ބޭބެ، ނުވަތަ އިތުބާރު ހުރި މަންމަ ނުވަތަ ދައްތަ، ނުވަތަ އެނޫންވެސް އިތުބާރު ހުރި ގާތްތިމާގެ މީހުންގެ އަރިހުންެވެ.",""],["އަޝްރާފު","12/2/25","","ޝީޢީންނާމެދު ސަލަފުއް ޞާލިޙުން ދެކެވަޑައިގަތް ގޮތް\nއިސްލާމީ ތާރީޚުގައި އުފެދުނު އެންމެ ނުބައި ބިދުޢަވެރި އެއް ފިރުގާއަކީ ޝީޢީންނެވެ. ޢުޘްމާންގެފާނު ޝަހީދުކޮށްލެވުމަށް ފަހު ފާޅުވި މި ބައިގަނޑަކީ، އިސްލާމް ދީނުގެ އަސްލުތަކާ ޚިލާފު ގިނަ އަގީދާތަކެއް ގެންގުޅުނު ބަޔެކެވެ. ޝީޢީންގެ މައިގަނޑު ސިފަތަކުގެ ތެރޭގައި، ނަބީ ﷺ ގެ އަސްހާބުންނަށް ފުރައްސާރަކޮށް، އެ ބޭކަލުންނާމެދު ހަޑިހުތުރު ބަސް ބުނުމާއި، އަބޫބަކުރު އަދި ޢުމަރު ފަދަ މަތިވެރި ޚުލަފާއުއް ރާޝިދުންގެ ޚިލާފަތު ގަބޫލުނުކުރުން ހިމެނެއެވެ. އަދި ސަލަފުއް ޞާލިޙުންގެ ޒަމާނުން ފެށިގެން މިއަދާ ހަމައަށް އިލްމުވެރިން ވަނީ، ޝީޢީންގެ ފިކުރުގެ ނުރައްކާތެރިކަން ބަޔާންކުރައްވާ، އެ މީހުންނާމެދު އިންޒާރުދެއްވާފައެވެ.\nމިސްޢަރު ބިން ކިދާމު (153ހ.) ގެ އަރިހުން ރިވާވެގެންވެއެވެ: ރާފިޟީންގެ މީހަކާ އޭނާ ދިމާވިއެވެ. އެ މީހާ ވާހަކަ ދައްކަން އުޅުމުން، މިސްޢަރު އޭނާއަށް ވިދާޅުވިއެވެ: \"އަހަރެންނާ ދުރަށް ޖެހޭށެވެ. ފަހެ ކަލޭ ތީ ޝައިތާނެއްކަން ކަށަވަރެވެ.\" [ޝަރްޙުއް ސުންނާ ލިއްލާލަކާއީ: 1457/8] މި ބަސްފުޅުން އެނގިގެންދަނީ، އިލްމުވެރިން ރާފިޟީންނާ އެކުގައި އިޖްތިމާއީ ގުޅުން ބޭއްވުމަށް ވެސް ރުހިވަޑައިނުގަންނަވާ ކަމެވެ.\nއަދި ޢަބްދު ﷲ ބިން އަލްމުބާރަކު (181ހ.) ވިދާޅުވިއެވެ: \"ދީން ވަނީ ޙަދީޘްގެ އަހްލުވެރިންނަށެވެ. އަދި ޢިލްމުލް ކަލާމާއި ހީލަތް ހެދުން ވަނީ ރައުޔުގެ އަހްލުވެރިންނަށެވެ. އަދި ދޮގުހެދުން ވަނީ ރާފިޟީންނަށެވެ.\" [އަލްމުންތަގާ މިން މިންހާޖިލް އިޢްތިދާލް: 480/1] މި ބަސްފުޅުން ހާމަވެގެންދަނީ، ރާފިޟީންނަކީ ދޮގާއި ބުހުތާނުގެ އަހުލުވެރިން ކަމެވެ.\nއަދި ޔޫސުފް ބިން އަސްބާޠު (195ހ.) ވިދާޅުވިއެވެ: \"ބިދުޢަވެރިންގެ އަސްލުތަކަކީ ހަތަރެކެވެ. އެއީ ރާފިޟީންނާއި، ޚަވާރިޖުންނާއި، ގަދަރީންނާއި، މުރްޖީންނެވެ. ދެން ކޮންމެ ފިރުގާއަކުން އިތުރު އަށާރަ ފިރުގާ ނުކުތެވެ. ފަހެ (ފުރެދިފައިވާ ޖުމްލަ) ހަތްދިހަ ދެ ބައިގަނޑަކީ އެއީއެވެ. ދެން ހަތްދިހަ ތިންވަނަ ބަޔަކީ، އެބައިމީހުން ނަޖާވާނެ ކަމަށް ނަބީ ﷺ ޙަދީޘްކުރެއްވި ޖަމާއަތެވެ.\" (އެބަހީ: އަހްލުއްސުންނާ ވަލްޖަމާޢަތެވެ.) [އައްޝަރީޢާ ލިލްއާޖުއްރީ: 303/1] މި ބަސްފުޅުން އެނގިގެންދަނީ، އިސްލާމްދީނުގައި އެންމެ ފުރަތަމަ އުފެދުނު ބިދުޢަވެރި ފިރުގާތަކުގެ ތެރެއިން އެއް ފިރުގާއަކީ ޝީޢީން ކަމެވެ.\nއަދި ސުފްޔާނު ބިން ޢުޔައިނާ (198ހ.)، މީހަކާ ދިމާވުމުން ވިދާޅުވިއެވެ: \"ތިޔަ އައީ ކޮންތާކުންހެއްޔެވެ؟ އެ މީހާ ދެންނެވިއެވެ: މިވެނި މީހެއްގެ ޖަނާޒައިންނެވެ. އެކަލޭގެފާނު ވިދާޅުވިއެވެ: ސުންނަތާ ބެހޭ ގޮތުން ދެން ކަލެއަކާ ވާހަކައެއް ނުދައްކާނަމެވެ. ކަލޭ ފާފަ ފުއްސެވުމަށް އެދި ﷲ އަށް ދަންނަވާށެވެ. އަނބުރާ އެ ކަމަށް ދެން އިއާދަނުވާށެވެ. މުޙައްމަދުގެ އަސްހާބުންނަށް އެއްޗެހި ކިޔާ މީހަކަށް ބަލާފައި، ދެން އޭނާގެ ޖަނާޒާގައި ކަލޭ ބައިވެރިވީހެއްޔެވެ؟\" [އުޞޫލު އިޢްތިގާދި އަހްލުއް ސުންނަތި ވަލް ޖަމާޢާ ލިއްލާލަކާއީ: 1458/7]\nޝީޢީންނާ މެދު އިންޒާދުކުރައްވަމުން އިމާމް އައްޝާފިޢީ (204ހ.) ވިދާޅުވިއެވެ: \"ރާފިޟީންނަކީ އެންމެ ނުބައި ބައިގަނޑެވެ.\" އަދިވެސް ވިދާޅުވިއެވެ: \"ރާފިޟީންނަށް ވުރެ ބޮޑަށް ދޮގާއި ބުހުތާނަށް ހެކިވާ އެއްވެސް ބަޔަކު އަހަރެން ނުދެކެމެވެ. [މަނާގިބުއް ޝާފިޢީ ލިލްބައިހަގީ: 1/468] މި ބަސްފުޅުތަކުން އެނގެނީ، ޝީޢީންނަކީ އިސްލާމް ދީނުގެ އަސްލުތަކާ ޚިލާފު ގިނަ ބިދުޢަތަކެއް ގެންގުޅުނު، ދޮގުވެރި އަދާވާތްތެރި ބައެއް ކަމެވެ. އިސްލާމީ ތާރީޚުގެ އެންމެ އިސް އިލްމުވެރިން ވަނީ މި ފިރުގާގެ ނުބައިކަމާއި ނުރައްކާތެރިކަން އުއްމަތަށް ބަޔާންކުރައްވާފައެވެ. އެހެންކަމުން، މުސްލިމުންގެ މައްޗަށް ވާޖިބުވެގެން ވަނީ، ޝީޢީންގެ ފިކުރުތަކާއި ޝުބުހަތަކުން ރައްކާތެރިވެ، ސުންނަތާއި ސަލަފުންްގެ މަންހަޖު މަތީ ސާބިތުވެ ތިބުމެވެ.","https://t.me/DheenugeMagu/1359"],["އަޝްރާފު","5/3/25","Prepare for Laylat al-Qadr Now! by Shaykh 'Abdurrazzāq ibn 'AbdulMuhsin al-Badr حفظهما الله\nليله القدر هي خير ليالي السنه وافضلها واعظمها شانا وهي ليله مباركه انا انزلناه في ليله مباركه ليله مباركه وايضا هي ليله عظيم قدرها ان نزلناه في ليله القدر مما قيل في تسميتها بليله القدر لعظم قدرها وقيل معاني في ذلك معاني اخرى قيل ليله القدر لانه يقدر فيها ما هو كائن وصائر للعبد الى ليله القدر الاخرى كما قال الله سبحانه وتعالى في سوره الدخان فيها يفرق كل امر حكيم هي ليله عظيم قدرها وهي ليله سلام كلها الى مطلع الفجر سالمه من الشر عامره بالخير تتنزل فيها الملائكه والروح فيها تنزل تنزلا يحمل خيرا وبركه للعباد فهي خير الليالي واعظمها شانا وارفعها مكانه\nومن عظيم فضلها وجليل قدرها وعظيم الثواب فيها ما ذكره الله سبحانه وتعالى بقوله خير من الف شهر اي ان العمل في تلك الليله ليله القدر خير من العمل في الف شهر ليس فيها ليله القدر والف شهر بال السنوات نيف و8 سنه يعني بعمر رجل معمر تجاوز عمره ال 80 سنه انظر هذا الثواب الذي يحصل في ليله واحده رجل معمر انظر كف السن وخاصه اهل العباده والطاعه من جاوز خيركم من طال عمره وحسن عمله فانظر فضل الله ما اعظمه ومنه سبحانه وتعالى ما اجزله وثوابه ما اكبره والفضل بيده سبحانه وتعالى يؤتيه من يشاء والله ذو الفضل العظيم ليله واحده خير من الف شهر خير من الف شهر ليس فيها ليله القدر اي اكثر من 80 سنه بحساب السنوات 80 سنه هذا عمر رجل معمر من جاوز ال 80 فهو معمر كبير السن فانظر هذا الثواب العظيم\nولهذا ينبغي على المسلم ان يشتد حرصه على اغتنام هذه الليله وان يتضاعف جهده وقد امر ورغب عليه الصلاه والسلام في تحريها في العشر الاواخر من رمضان في العشر الاواخر من رمضان وكان من هديه عليه الصلاه والسلام اذا دخلت العشر شد مئزره احيا ليله وايقظ اهله ايضا تحفيز الاهل والاولاد على اغتنامها وتحصيل بركتها العظيمه والمصيبه في هذا الزمان ان الناس ولا سما الشباب فتحت عليهم من ابواب الفتن ولا سما في ليالي رمضان ما تبعدهم او ما يتسبب بابعاده تمام البعد عن نيل هذه الخيرات وتحصيل هذه البركات وهذه والله مصيبه عظيمه ان يمر على المسلم هذا الموسم العظيم المبارك وفيه هذه الليله العظيمه المباركه ثم يفوته\nولو نظر الانسان في هذه المساله بالمقاييس الدنيويه لو قيل لاحد الناس مم راتبه الشهري 1000 ريال مثلا لو قيل له هذا الشهر ضعف جهدك قليلا وخذ الراتب 100 ال خليها مليون مليون يواصل الليل بالنهار ويضاعف الجهد لانه يحس ويدرك بعظيم ما سيحصل من متاع زائل وتجاره الاخره اعظم شانا هل ادلكم على تجاره تنجيكم من عذاب اليم ان الذين يتلون كتاب الله واقاموا الصلاه وانفقوا مما رزقناهم سرا وعلانيه نعم ارجون تجاره لن تبور ليس فيها كساد وليس فيها بوار وليس فيها خسران ربح بين فهذه الليله ليله القدر هي هي اعظم مواسم الربح وتحصيل التجاره المضاعفه يربح فيها عمل اكثر من 80 سنه هذا ربح عظيم جدا\nولهذا يحمد الله المؤمن ان بلغه رمضان ويكون من اهدافه واساسيات اهتمامه ان يغنم هذه البركات ومن اعظمها اغتنام ليله القدر وهنا انبه الى امر مهم اذا اردت ان تغتنم ليله القدر فادخل من اول الشهر دخولا صحيحا دخولا صحيحا في التقرب الى الله سبحانه وتعالى والمحافظه على العباده لان الحسنه تدعو اختها هل جزاء الاحسان الا الاحسان فاحسن في اغتنام الشهر من اوله غنمك الله سبحانه وتعالى خيراته وبركاته ومن ذلكم خير ليله القدر وبركته\nبينما بعض الناس يفوتون هذه الخيرات كلها ثم ياتي في ليله واحده من الشهر يظن مثل ليله 27 يظن انها ليله القدر في سنه من السنوات يقول احد الاشخاص صلى معي او جنبي العشاء اثنان فلما انتهت الصلاه وبدا نتهي لصلاه التراويح التفت علي احدهم قال الليله 27 قلت لا فقام ومشى قام ومشى هو وصاحبه فالذي يريد ان يغنم ليله القدر من اول الشهر يبدا بالعمل والطاعه والعباده والدعاء ومناجاه الله تتوالى الخيرات ثم لا تدخل 20 الا ونفسه ارتاضوا على العباده والذكر واطمان وتهيات لغنائه العشر المباركه بليله القدر العظيمه والنفس تحتاج الى الى هذا ولهذا يبدا الانسان من اول ليله من ليالي رمضان بالعمل والجد ومضاعفه الجهد في الذكر وقراءه القران وقيام الليل وانواع العبادات والتقرب الى الله سبحانه وتعالى نعم\nhttps://www.youtube.com/watch?v=GqEW4_rXpF0","މިހާރުއްސުރެ ލައިލަތުލް ގަދްރިއަށް ތައްޔާރުވާށެވެ. / ލައިލަތުލް ގަދްރި ހޯދުމުގެ ތަޅުދަނޑި\nލައިލަތުލް ގަދްރިއަކީ އަހަރުގެ ރޭތަކުގެ ތެރެއިން އެންމެ ހެޔޮ، އެންމެ މާތް، އަދި އެންމެ މަތިވެރިކަން ބޮޑު ރެއެވެ. އަދި އެއީ ނުހަނު ބަރަކާތްތެރި ރެއެކެވެ. ﷲ ވަހީކުރެއްވިއެވެ: ﴿إِنَّا أَنزَلْنَاهُ فِي لَيْلَةٍ مُّبَارَكَةٍ﴾ [الدُّخَان ٣] މާނައީ: ”ހަމަކަށަވަރުން ތިމަން އިލާހު އެ (ގުރްއާން) ބާވައިލެއްވީ ބަރަކާތްތެރިވެގެންވާ ރެޔެއްގައެވެ.“ އެއީ ބަރަކާތްތެރި ރެއެކެވެ. އަދި އެ ރޭގެ ގަދަރު ވެސް ވަރަށް މަތިވެރިވެގެންވެއެވެ. ﷲ ވަހީކުރެއްވިއެވެ: ﴿إِنَّا أَنزَلْنَاهُ فِي لَيْلَةِ الْقَدْرِ﴾ [القَدر ١] މާނައީ: ”ހަމަކަށަވަރުން ތިމަން އިލާހު އެ (ގުރްއާން) ބާވައިލެއްވީ ލައިލަތުލް ގަދްރިގައެވެ. (ގަދްރު ވިލޭރޭގައެވެ.)“\nއެ ރެއަށް ލައިލަތުލް ގަދްރިއޭ ކިޔުނީ، އެ ރޭގެ ގަދަރުގެ މަތިވެރިކަމުން ކަމަށް އައިސްފައިވެއެވެ. އަދި އެ ނޫން ގޮތްގޮތަށް ވެސް އައިސްފައިވެއެވެ. އެ ގޮތުން ލައިލަތުލް ގަދްރިއޭ ކިޔުނީ، އެ ރެއިން ފެށިގެން ކުރިޔަށް އޮތް އަހަރުގެ ލައިލަތުލް ގަދްރިއާ ހަމައަށް، އަޅާއަށް ވާނޭ އެންމެހާ ކަމެއް، އެ ރޭގައި ނިޔާކުރެވޭތީ ކަމަށް ވެސް ވާރިދުވެފައިވެއެވެ. ﷲ ސުބްޙާނަހޫ ވަތަޢާލާ ވަހީކުރައްވާފައިވާ ފަދައިންނެވެ. ﴿فِيهَا يُفْرَقُ كُلُّ أَمْرٍ حَكِيمٍ﴾ [الدُّخَان ٤] މާނައީ: ”އެ ރޭގައި، ކަނޑައެޅިގެންވާ ކޮންމެ ކަމެއް ނިޔާކޮށް ލިޔުއްވެއެވެ.“\nއެ ރެއަކީ ގަދަރު މަތިވެރިވެގެންވާ ރެއެކެވެ. އަދި މުޅި އެ ރެއަކީ، ފަޖުރުގެ އަލިކަން ފާޅުވެއްޖައުމާ ހަމައަށް ސަލާމަތްކަމުގެ ރެއެކެވެ. އެ ގޮތުން ނުބައި ކަންކަމުން ސަލާމަތްވެގެންވާ، ހެޔޮ ކަމުން ފުރިގެންވާ ރެއެކެވެ. އެ ރޭގައި، އަޅުތަކުންނަށް ހެވާއި ބަރަކާތް ގެންނަވާ ގޮތުގައި، މަލާއިކަތުންނާއި ރޫޙުލް ގުދްސް ކަމުގައިވާ ޖިބްރީލު ޢަލައިހިއްސަލާމް ފައިބަވަޑައިގަންނަވައެވެ. އެހެންކަމުން އެއީ ރޭތަކުގެ ތެރެއިން އެންމެ ހެޔޮވެގެންވާ، އެންމެ މާތްވެގެންވާ، އަދި އެންމެ މަތިވެރިވެގެންވާ ރެއެވެ.\nއަދި އެ ރޭގެ މާތް ފަޟްލާއި، ގަދަރުގެ ބޮޑުކަމާއި، އަދި އެ ރޭގައި ލިބޭ ސަވާބުގެ މަތިވެރިކަން ﷲ ސުބްޙާނަހޫ ވަތަޢާލާ ވަހީކުރައްވާ އަންގަވާފައިވެއެވެ: ﴿خَيْرٌ مِّنْ أَلْفِ شَهْرٍ﴾ [القَدر ٣] މާނައީ: ”އެއް ހާސް މައްސަރަށް ވުރެ ހެޔޮވެގެންވެއެވެ.“ އެބަހީ، އެ ރޭގައި ކުރާ އަމަލު، ލައިލަތުލް ގަދްރި ނުހިމެނޭ އެއް ހާސް މައްސަރުގައި ކުރާ އަމަލަށްވުރެ ހެޔޮވެގެންވެއެވެ. އެއް ހާސް މަހަކީ 83 އަހަރާއި 4 މަހެވެ. އެއީ 80 އަހަރަށްވުރެ ގިނަ ދުވަހު ދުނިޔޭގައި އުޅެފައިވާ މީހެއްގެ އުމުރެވެ. މި ސަވާބު ނިކަން ދެކިބަލާށެވެ. ހަމައެކަނި އެންމެ ރެއަކުން މި ލިބެނީ، އުމުރުދިގު މީހެއްގެ އުމުރުދުވަހުގެ ސަވާބެވެ. އަޅުކަމާއި ކިޔަމަންތެރިކަމުގައި ހުސްކޮށްލި ދުވަސްވީ މީހުންނަށް ބަލާ ނިކަން ތަސައްވަރުކޮށްލަބަލާށެވެ. ނަބީ ﷺ ޙަދީޘްކުރައްވާފައި ވެއެވެ: ”ތިޔަބައިމީހުންގެ ތެރެއިން އެންމެ ހެޔޮވެގެންވަނީ، އެ މީހެއްގެ އުމުރު ދިގުވެ، އޭނާގެ އަމަލު ހެޔޮވި މީހެކެވެ.“ [الترمذي 2330] ﷲ ގެ ފަޟްލުގެ މަތިވެރިކަން ނިކަން ދެކިބަލާށެވެ. އެ އިލާހު ސުބްޙާނަހޫ ވަތަޢާލާގެ ދީލަތިވަންތަކަމުގެ ބޮޑުކަމާއެވެ. އަދި އެ އިލާހު ދެއްވާ ސަވާބުގެ ގިނަކަމާއެވެ. ފަޟްލުވަންތަކަން ވަނީ އެ އިލާހު ސުބްޙާނަހޫ ވަތަޢާލާގެ އަތްޕުޅުގައެވެ. އެ އިލާހު އިރާދަކުރައްވާ ބަޔަކަށް އެ ކަން ދެއްވައެވެ. އަދި ﷲ އީ މަތިވެރި ފަޟްލުވަންތަކަމުގެ ވެރި އިލާހެވެ. އެންމެ ރެއެއް، އެއް ހާސް މައްސަރަށްވުރެ ހެޔޮވެގެންވެއެވެ. ލައިލަތުލް ގަދްރި ނުހިމެނޭ އެއް ހާސް މައްސަރަށްވުރެ ހެޔޮވެގެންވެއެވެ. އެއީ 80 އަހަރަށްވުރެ ގިނަ ދުވަހެވެ. 80 އަހަރަކީ އުމުރުން ދުވަސްވީ މީހެއްގެ އުމުރެވެ. 80 އަހަރު ފަހަނައަޅައިދިޔަ މީހަކީ، އުމުރުދިގު ދުވަސްވީ މީހެކެވެ. މި ބޮޑު ސަވާބު ނިކަން ދެކިބަލާށެވެ.\n...\nއެހެންކަމުން، މުސްލިމުންގެ މައްޗަށް އޮތީ، މި ރޭގެ ފައިދާ ލިބިގަތުމަށް އިތުރަށް ޝައުގުވެރިވެ، އެ ކަމުގައި އެތައް ގުނައަކަށް ގަދައަޅާ މަސައްކަތްކުރުމެވެ. އަދި ހަމަކަށަވަރުން ސަލާމާއި ޞަލަވާތް ލެއްވުނު އިތުރު އެކަލޭގެފާނު ވަނީ، ރަމަޟާން މަހުގެ ފަހު ދިހައިގައި އެ ރޭ ހޯދުމަށް އަމުރުކުރައްވާ ބާރުއަޅުއްވާފައިވެއެވެ. އަދި އެކަލޭގެފާނުގެ ހިދާޔަތުގެ ތެރޭގައި ހިމެނެނީ، ފަހު ދިހަ ވަނުމުން، އެކަލޭގެފާނުގެ އިޒާރުކޮޅު ބާރުކުރައްވާ، އެކަލޭގެފާނުގެ ރޭތައް (އަޅުކަމުން) އިހްޔާކުރައްވާ، އަދި އެކަލޭގެފާނުގެ އަހުލުވެރިން ހޭލުއްވާ ކަމެވެ. އެ ގޮތުން، އެ ރޭގެ ފައިދާ ލިބިގަނެ، އެ ރޭގެ މަތިވެރި ބަރަކާތް ހޯދުމަށް އަހުލުވެރިންނާއި ދަރިންނަށް ހިތްވަރުދެއްވައެވެ.\nއަދި މި ޒަމާނުގައި ދިމާވެފައި އޮތް މުސީބާތަކީ، މީސްތަކުންނަށް، އަދި ޚާއްސަކޮށް ޒުވާނުންނަށް، ފިތުނައިގެ ދޮރުތައް ހުޅުވާލެވިފައިވާ ކަމެވެ. އޭގެ ސަބަބުން، ޚާއްސަކޮށް ރަމަޟާން މަހުގެ ރޭތަކުގައި، ހެޔޮ ކަންތައް ލިބިގަތުމުން ދުރުވެވި، ބަރަކާތްތައް ހޯދުމުން އެއްކިބާކުރުވައެވެ. ﷲ ގަންދީ ބުނަމެވެ. މުސްލިމެއްގެ މައްޗަށް މި ފަދަ މަތިވެރި ބަރަކާތްތެރި މޫސުމެއް ކުރިމަތިވެ، އަދި އޭގައި މިފަދަ މަތިވެރި ބަރަކާތްތެރި ރެއެއް ވަނިކޮށް، އެ ރޭ އޭނާއަށް ނުލިބި ފާއިތުވެ ދިޔުމަކީ ބޮޑުވެގެންވާ މުސީބާތެކެވެ.\nއަދި އިންސާނާ، މި ކަމުގައި ދުނިޔަވީ މިންތަކުން ބަލާކަމުގައިވަންޏާ، މިސާލަކަށް މަހަކު 5000 ރުފިޔާގެ މުސާރަ ލިބޭ މީހެއް ގާތު، މި މަހު ތަންކޮޅެއް ބޮޑަށް މަސައްކަތްކޮށްލައިގެން، ލައްކައެއް ނޫނީ މިލިއަނެއް ގެންދާށޭ ބުނެވުނު ނަމަ، ފަހެ އޭނާ ރޭދުވާ ގަދައަޅާ މަސައްކަތްކުރާނެކަން ކަށަވަރެވެ. އެއީ އޭނާއަށް ހާސިލުވާން އޮތް މިހިރަ ފަނާވެދަނިވި މުދާގަނޑުގެ ބޮޑުކަން އޭނާއަށް އިހްސާސްކުރެވޭތީއެވެ. އެހެނަސް އާޚިރަތުގެ ވިޔަފާރިއަކީ އެއަށްވުރެ މާ ބޮޑު އަދި މާ މުހިއްމު ވިޔަފާރިއެކެވެ. ﷲ ވަހީކުރެއްވިއެވެ: ”އޭ އީމާންވެއްޖެ މީސްތަކުންނެވެ. ވޭންދެނިވި އަޒާބަކުން ތިޔަބައިމީހުން މިންޖުކޮށްދޭނޭ ވިޔަފާރިއެއް ތިޔަބައިމީހުންނަށް ތިމަން އިލާހު ދައްކަވަންހެއްޔެވެ؟“ އަދިވެސް އެ އިލާހު ވަހީކުރެއްވިއެވެ: ”ހަކަމަށަވަރުން ﷲގެ ފޮތް ކިޔަވާ، އަދި ނަމާދު ގާއިމުކޮށް، އަދި ތިމަން އިލާހު އެ މީހުންނަށް ދެއްވި ތަކެތިން ސިއްރާއި ފާޅުގައި ހޭދަކުރާ މީހުން، އެ މީހުން އެ އުއްމީދުކުރަނީ، ގެއްލުން ނުވާނެ ވިޔަފާރިޔަކަށެވެ.“ އެއީ ވިޔަފާރި ނުހިނގުމެއް އަދި ގެއްލުންވުމެއް އަދި ބަނގުރޫޓުވުމެއް ވެސް ނެތް ވިޔަފާރިއެވެ. (އަދި ކިއެއް، މުޅިން ވެސް) ސާފު ފައިދާ ލިބޭ ވިޔަފާރިއެކެވެ. އެހެންކަމުން މި ލައިލަތުލް ގަދްރިގެ ރެއަކީ، އެތައް ގުނައަކަށް ފައިދާ ލިބިގަތުމަށް އޮތް އެންމެ ބޮޑު އަދި އެންމެ މަތިވެރި މޫސުމެވެ. އެއީ 80 އަހަރަށްވުރެ ގިނަ ދުވަހު އަމަލުކުރުމުގެ ދަރުމަ ލިބޭ ރެއެކެވެ. މިއީ ވަރަށް ވެސް ބޮޑު ފައިދާއެއްކަން ކަށަވަރެވެ.\nއެހެންކަމުން މުއުމިނު މީހާ، ރަމަޟާން މަހަށް ފޯރިކަމަށް ޓަކައި ﷲ އަށް ހަމްދުކުރާހުއްޓެވެ. އަދި އޭނާގެ ލަނޑުދަނޑިތަކާއި އަހައްމިއްޔަތުކަން ދޭ ކަންކަމުގެ ތެރޭގައި، މި ބަރަކާތްތައް ހާސިލުކުރުން ހިމަނާހުއްޓެވެ. އަދި އޭގެ އެންމެ ބޮޑު ކަމަކީ ލައިލަތުލް ގަދްރި ލިބިގަތުމެވެ. އަދި މިތާ އަހަރެން މުހިއްމު ކަމަކަށް ސަމާލުކަން ގެންނާނަމެވެ. ތިބާ ލައިލަތުލް ގަދްރި ހާސިލުކުރަން އެދޭނަމަ، ފަހެ ފުރަތަމަ ދުވަހުން ފެށިގެން ރަނގަޅު ގޮތުގައި މަހުގެ ތެރެއަށް ވަދެގެންދާށެވެ. އެއީ ﷲ ޞުބްޙާނަހޫ ވަތަޢާލާއަށް ކުއްތަންވެ، އަޅުކަމަށް ރައްކާތެރިވެ، ރަނގަޅު ގޮތުގައި މަހުގެ ތެރެއަށް ވަދެގެންނެވެ. އެހެނީ ހެޔޮ އަމަލެއް، އަނެއް ހެޔޮ އަމަލަށް ގޮވާލާ ދައުވަތުދެއެވެ. ﷲ ވަހީކުރެއްވިއެވެ: ”ހެޔޮކަމަށް، ހެޔޮކަން ނޫން އެހެން ޖަޒާއެއް ވޭހެއްޔެވެ؟“ ފަހެ މަހުގެ ފުރަތަމަ ދުވަހުން ފެށިގެން، އެ މައްސަރުގެ ބޭނުން ރަނގަޅު ގޮތުގައި ހިފުމަށް ހެޔޮ އަމަލުކުރަމުންދާށެވެ. އޭރުން ﷲ ސުބްޙާނަހޫ ވަތަޢާލާ ތިބާއަށް އެ މައްސަރުގެ ޚައިރާތާއި ބަރަކާތް މިންވަރުކުރައްވާނެއެވެ. އަދި އޭގެ ތެރޭގައި ލައިލަތުލް ގަދްރިގެ ހެޔޮކަމާއި ބަރަކާތް ވެސް ހިމެނެއެވެ.\nނަމަވެސް، ބައެއް މީހުން މި ހުރިހާ ހެޔޮކަމެއް ފާއިތުވާން ދޫކޮށްލާފައި، ދެން މަހުގެ އެންމެ ރެއަކު، 27 ވަނަ ރޭފަދަ ރެއެއްގައި، އެއީ ލައިލަތުލް ގަދްރި ކަމަށް ހީކޮށް، ހަމައެކަނި އެ ރޭގައި އެބަ އާދެއެވެ. މިސާލެއް ދަންނަވާނަމަ، އެއް އަހަރަކު މީހަކު ކިޔައިދިނެވެ: ތިމަންނައާއެކު ނުވަތަ ތިމަންނައާ ޖެހިގެން ދެ މީހަކު އިޝާ ނަމާދުކުރިއެވެ. ދެން ނަމާދު ނިމިގެން، ތަރާވީހަށް ތައްޔާރުވާން ފެށުމުން، އެ ތަނުން އެކަކު ތިމަންނައާ ދިމާލަށް އެނބުރިފައި އެހިއެވެ: މިއީ 27 ވަނަ ރޭހެއްޔެވެ؟ ތިމަން ބުނީމެވެ: ނޫނެކެވެ. ދެން އެ މީހާއާއި، އޭނާގެ އެކުވެރިޔާ ތެދުވެ ހިނގައްޖެއެވެ. (ސުބްޙާނަ ﷲއެވެ. އެ ގެއްލުނީ ލައިލަތުލް ގަދްރި ވިލޭރޭ ނޫކަން ވެސް އެނގޭނީ ކިހިނަކުންހެއްޔެވެ؟) އެހެންކަމުން ލައިލަތުލް ގަދްރި ހާސިލުކުރަން ބޭނުންވާ މީހާ، މަހުގެ ފުރަތަމަ ދުވަހުން ފެށިގެން، ހެޔޮ އަމަލާއި، ކިޔަމަންތެރިކަމާއި، އަޅުކަމާއި، ދުއާކުރުމާއި، ﷲ އަށް މުނާޖާ ދެންނެވުމައިގެން އުޅޭށެވެ. ހެޔޮކަމަކަށް ފަހު ހެޔޮކަމެއް ކުރާށެވެ. އެއަށްފަހު، 20 ވަނަ ދުވަހަށް ވާސިލުވާއިރު، އަޅުކަމާއި، ޒިކުރާއި، ހަމަޖެހުމަށް ނަފްސު ހާނުވައި، ބަރަކާތްތެރި ފަހު ދިހައިގައި މަތިވެރި ލައިލަތުލް ގަދްރި ހާސިލުކުރުމަށް ތައްޔާރުވެގެން ހުންނާށެވެ. އަދި ނަފްސު މި ގޮތަށް އާދަކޮށް ތަމްރީނުކުރުވުމަށް ބޭނުންޖެހިގެން ވެއެވެ. އެހެންކަމުން މީހާ، ރަމަޟާން މަހުގެ ފުރަތަމަ ރެއިން ފެށިގެން ހެޔޮ އަމަލުކުރުމާއި، ސީރިއަސްވުމާއި، ޒިކުރުކުރުމާއި ގުރްއާން ކިޔެވުމާއި، ރޭއަޅުކަންކުރުމާއި، އެކި ބާވަތުގެ އަޅުކަންކުރުމާއި، ﷲ ޞުބްޙާނަހޫ ވަތަޢާލާއަށް ކުއްތަންވުމުގައި، އެތައް ގުނައެއް އިތުރުކުރަން ފަށާހުއްޓެވެ. އާއެކެވެ.\n...\nStart preparing now for Laylatul Qadr.\nLaylatul Qadr is the best, most noble, and most exalted night of the year. It is an extremely blessed night. Allah has revealed: \"Indeed, We sent it down during a blessed night\" [Surah Ad-Dukhan 44:3]. The status of this night is very exalted. Allah revealed: \"Indeed, We sent it down during the Night of Decree (Laylatul Qadr)\" [Surah Al-Qadr 97:1].\nThis night is called Laylatul Qadr because of its exalted status. There are also other explanations. Among them is that it's called Laylatul Qadr because on this night, all matters that will happen to a person until the next Laylatul Qadr are decreed, as Allah, the Glorified and Exalted, has revealed: \"On that night is made distinct every precise matter\" [Surah Ad-Dukhan 44:4].\nThe entire night, until the appearance of dawn, is a night of peace and safety. It is a night free from evil and filled with goodness. On this night, angels and the Holy Spirit (Jibreel, peace be upon him) descend, bringing goodness and blessings to the servants of Allah. Therefore, it is the best, most noble, and most exalted of all nights.\nAllah, the Glorified and Exalted, has revealed the virtue, greatness, and superior reward of this night: \"Better than a thousand months\" [Surah Al-Qadr 97:3]. This means that deeds performed on this night are better than deeds performed in a thousand months that do not include Laylatul Qadr. A thousand months equals 83 years and 4 months. That's longer than the lifespan of someone who has lived more than 80 years on earth. Consider this reward. In just one night, one can earn the reward equivalent to the lifetime of a long-lived person. Imagine those elderly people who spent their lives in worship and obedience. The Prophet ﷺ said: \"The best among you are those who live long and do good deeds.\" [At-Tirmidhi 2330]\nBehold the excellence of Allah's favor. How vast is the generosity of the Glorified and Exalted, and how great is His reward. Bounty is in His hands. He gives this bounty to whomever He wills. And Allah is the possessor of great bounty.\n...","https://t.me/DheenugeMagu/1380"],["އަޝްރާފު","11/4/25","","އިސްލާމް ދީނުގައި އޮތް އަދުލުވެރިކަމާއި ހައްގުތައް\n\nبِسْمِ اللَّهِ، وَالْحَمْدُ لِلَّهِ، وَالصَّلَاةُ وَالسَّلَامُ عَلَى رَسُولِ اللَّهِ وَعَلَى آلِهِ وَصَحْبِهِ وَمَنْ اهْتَدَى بِهُدَاهُ. أَمَّا بَعْدُ:\n\nހަމަކަށަވަރުން ﷲ ތަޢާލާގެ ޝަރީއަތުގެ މަތިވެރިކަމާއި ރިވެތިކަމުގެ ތެރޭގައި ހިމެނެނީ، އަދުލުވެރިކަމާއެކު ކަންކަމަށް ރިއާޔަތްކުރުމާއި ކޮންމެ ހައްގުވެރިއަކަށްމެ އެ ފަރާތެއްގެ ހައްގު އިންސާފުވެރިކަމާއެކު ދިނުމެވެ. މިއީ އެއްވެސް ކަމެއްގައި ހައްދުފަހަނަޅައި ދިޔުމެއް ނުވަތަ އިހުމާލުކުރުމެއް ވެސް ނެތި ގާއިމުކުރެވޭ އަދުލު އިންސާފުގެ ހަމަތަކެވެ.\n\nﷲ ތަޢާލާ އަމުރުކުރައްވާފައި ވަނީ، އަދުލުވެރިވުމަށާއި، ހެޔޮކޮށް ކަންތައް ކުރުމަށާއި، ގާތްތިމާގެ މީހުންނަށް އެބައިމީހުންގެ ހައްގުތައް އަދާކުރުމަށެވެ. މި މަތިވެރި މަގްސަދު ހާސިލްކުރުމަށް ޓަކައި ރަސޫލުން ފޮނުއްވައި، ފޮތްތައް ބާވައިލައްވާފައި ވެއެވެ. ދުނިޔެއާއި އާޚިރަތުގެ އެންމެހާ ކަންތައް ހިންގުމުގައި ވެސް ބިނާވެފައި ވަނީ މި އަދުލުވެރިކަމުގެ އަސާސްގެ މައްޗަށެވެ.\n\nއަދުލުވެރިކަމަކީ ކޮންމެ ހައްގުވެރިއަކަށް އޭނާގެ ހައްގު ދިނުމާއި، ކޮންމެ މަގާމެއްގެ ވެރިއަކަށް އެކަށީގެންވާ ގޮތުގައި އެ މަގާމު ދިނުމެވެ. މި ހައްގުތައް ވަނީ އިންސާނާގެ ފިތުރަތުގައި ލައްވާފައެވެ. އަދި ޝަރީއަތުން އެ ކަންތައް ވަނީ ކަށަވަރުކޮށްދެއްވާފައެވެ. ހައްގުތަކަކީ ކޮބައިކަން ދެނެގަނެ، އޭގެ އަހުލުވެރިންނަށް އެ ހައްގުތައް އަދާކޮށްދިނުމުން މެނުވީ އިންސާނީ މުޖުތަމައު ފުރިހަމައެއް ނުވާނެއެވެ.\n\nއިސްލާމް ދީނުގައި ހައްގުތައް ވަރަށް ގިނަ ދާއިރާތަކަކަށް ބައްސަވައިފައި ވެއެވެ. އޭގެ ތެރޭގައި ﷲ ތަޢާލާގެ ހައްގުތަކާއި، ނަބީ ﷺ ގެ ހައްގުތައް އެންމެ މަތީގައި ހިމެނެއެވެ. ހަމަ އެހެންމެ، މުޖުތަމައުގައި މައިންބަފައިންގެ ހައްގުތަކާއި، ދަރިންގެ ހައްގުތަކާއި، ގާތްތިމާގެ މީހުންގެ ހައްގުތަކާއި، ދެމަފިރިންގެ ހައްގުތަކާއި، އަވައްޓެރިންގެ ހައްގުތައް ވެއެވެ. އަދި ވެރިން ރައްޔިތުންނަށް އަދާކުރަންޖެހޭ ހައްގުތަކާއި، ރައްޔިތުން ވެރިންނަށް އަދާކުރަންޖެހޭ ހައްގުތައް ވެސް ގާއިމުކޮށްފައިވެއެވެ.\n\nބަޔާންވެދިޔަ ހައްގުތަކަކީ ހަމައެކަނި ޝަރުއީ އަމުރުތަކެއްގެ ގޮތުގައި އައިސްފައިވާ ކަންތައްތަކެއް ނޫނެވެ. އެއީ ޚުދު ފިތުރަތުން ވެސް އިންސާނާ އެ ކަންކަމަށް ލެނބި، ހިތްޖެހޭ ކަންކަމެވެ. އިންސާނާ ހެއްދެވި ޚާލިގުވަންތަ ﷲ، އެންމެހާ މަޚްލޫގުންގެ ހާލަތު މޮޅަށް ދެނެވޮޑިގެންވެއެވެ. އަދި އެ އިލާހުގެ ހިކުމަތްވަންތަކަމުން މަޚްލޫގުންނަށް ބޭނުންވާ އެންމެހާ ކަމެއް، ޝަރީއަތުގައި އެންމެ ފުރިހަމައަށް ކަނޑައަޅުއްވާ ނިންމަވާފައި ވެއެވެ. އަދި ދީނުގައި އައިސްފައިވާ ގޮތަށް މި ކަންކަމަށް އަމަލުކުރެވިއްޖެ ނަމަ، އެކުވެރި، އޯގާތެރި އަދި އިންސާފުވެރި މުޖުތަމައެއް ބިނާކުރެވޭނެއެވެ.\n\nހައްގުތަކުގެ ނިޒާމު ފުރިހަމައަށް ގާއިމުކުރުމަކީ ކޮންމެ މުސްލިމެއްގެ ވާޖިބެކެވެ. މި ގޮތުން އެންމެ ފުރަތަމަ އިސްކަމެއް ދޭންޖެހޭނީ، ﷲ ތަޢާލާގެ ހައްގުތަކަށެވެ. އެއަށްފަހު ވަކިވަކި ފަރުދުންގެ ހައްގުތަކަށެވެ. އެއަށްފަހު މުޖުތަމައުގެ ހައްގުތަކަށެވެ. މި ނިޒާމަކީ އިލާހީ ހިކުމަތްވަންތަކަމާއެކު ކަނޑައެޅިފައިވާ، އިންސާނީ ފިތުރަތާ އެއްގޮތް އަދި އިންސާނާގެ ބޭނުންތަކަށް އަމާޒުކުރެވިފައިވާ، ދެ ދުނިޔޭގެ ހަޔާތް ހާސިލުކުރުމަށް އެންމެ އެކަށީގެންވާ ނިޒާމެކެވެ.\n\nޝައްކެއް ނެތި ޔަގީންވާ ކަމަކީ، ﷲ ތަޢާލާ އަޅުތަކުންނަށް ޝަރީއަތުގައި ކަނޑައަޅުއްވާފައިވާ ހައްގުތަކަކީ، އިންސާނުންގެ ފިތުރަތާ އެއްގޮތްވާ، އަދުލުވެރި އިންސާފުވެރި ހައްގުތަކެއް ކަމެވެ. މި ކަންކަން ދެނެގަތުމާއި އަމަލީ މައިދާނުގައި ތަތްބީގުކުރުމަކީ އަހަރެމެން ކޮންމެ މީހެއްގެ ވެސް މަސްއޫލިއްޔަތެކެވެ. އެހެނީ ހުރިހާ ހައްގެއް އަދާކުރެވޭ މުޖުތަމައެއް ވާނީ، އޯގާތެރި، ސުލްހަވެރި އަދި ދީނީ ގޮތުންނާއި ދުނިޔަވީ ގޮތުން ވެސް ކުރިއަރާފައިވާ، ބަރަކާތްތެރި ހެޔޮލަފާ ތަހުޒީބު މުޖުތަމައަކަށެވެ.","https://t.me/DheenugeMagu/1408"],["އަޝްރާފު","13/4/25","Take care of your divorced and widowed daughters \nExplained by Shaykh Abdul Razzaq Al Badr\n\nSummarized Benefits\n \nThe Prophet ﷺ said:  \nأَلَا أَدُلُّكُمْ عَلَى أَفْضَلِ الصَّدَقَةِ ابْنَتُكَ مَرْدُودَةً إِلَيْكَ لَيْسَ لَهَا كَاسِبٌ غَيْرُكَ\nSunan Ibn Majah 3667, Al-Adab Al-Mufrad 80\n\nShall I not inform you of the best charity? It is that which is spent on your daughter \nwho is returned to you and she has no one to spend upon her except you. (Adabul Mufrad 80) \n This is the daughter who has been returned to her father’s home either due to the \ndeath of her husband or because her husband divorced her.  \n The daughter who returns home is included in the other narrations which \nencourage the fathers to take care of their daughters, but the daughter who \nreturns home is specified because she requires more attention and care because \nshe returns broken, hurt, and sad.  \n In many cases—when the daughters return home through no fault of their \nown—their fathers greet them with harshness, abrasive speech, insults or \nexcessive criticism. All of which adds insult to her injury and agony to her pain. \n When the daughter returns home it is obligatory upon her father to take care of \nher and treat her with kindness and compassion. And he must fear Allah \nconcerning her; because she is still his daughter.  \n She is his daughter and he is once again responsible for her due to her husband \ndying or divorcing her.  \n This is from the reasons for the father to enter paradise and receive the reward \nfrom Allah the Blessed and Exalted.  \n The daughter who is returned home is mentioned separately because she \nrequires extra patience and care, while being careful not to cause her more harm. \n The daughter who returns home does not have anyone except the father to spend \nupon her and take care of her. So you as her father are responsible for this.  \n This is from the greatest forms of charity so the fathers must be patient and seek \nthe reward from Allah, while being pleased with the decree of Allah.  \n This Hadith contains weakness in the chain but the meaning remains correct due \nto other narrations.  \nFrom the book Adabul Mufrad by Imam Al Bukhari explained by Shaykh Abdul Razzaq tape #11","ތިޔަބައިމީހުންގެ ވަރިވެފައިވާ އަދި ފިރިމަރުވެފައިވާ އަންހެން ދަރިންނަށް އަޅާލާށެވެ.\n\nކިޔައިދެއްވީ: ޝައިޚް ޢަބްދުއްރައްޒާގު އަލްބަދްރު\n\nޚުލާސާ ފައިދާތައް:\n\nނަބީ ﷺ ޙަދީޘްކުރެއްވިއެވެ:\nأَلَا أَدُلُّكُمْ عَلَى أَفْضَلِ الصَّدَقَةِ ابْنَتُكَ مَرْدُودَةً إِلَيْكَ لَيْسَ لَهَا كَاسِبٌ غَيْرُكَ.\n(ސުނަން އިބްނު މާޖާ 3667، ބުޚާރީގެ އަދަބުލް މުފްރަދު 80)\n\nއެންމެ ހެޔޮ ސަދަގާތަކީ ކޮބައިކަން، ތިމަން ކަލޭގެފާނު ތިޔަބައިމީހުންނަށް އަންގަވާ ނުދެއްވަންހެއްޔެވެ؟ އެއީ ތިބާގެ ގާތަށް ރައްދުވެފައިވާ، އަދި ތިބާ މެނުވީ އެ ކަނބުލޭގެއަށް ޚަރަދުކުރާނެ އެހެން ފަރާތަކު ނުވާ، އަންހެން ދަރިފުޅަށް ކުރާ ޚަރަދެވެ.\n\n-  މިއީ ފިރިމީހާ މަރުވުމުގެ ސަބަބުން ނުވަތަ ފިރިމީހާ ވަރިކުރުމުގެ ސަބަބުން ބައްޕަގެ ގެއަށް އެނބުރި އައިސްފައިވާ އަންހެން ދަރިފުޅެވެ.\n\n-  ގެއަށް އެނބުރި އަންނަ އަންހެން ދަރިފުޅު ވެސް، އެހެނިހެން އަންހެން ދަރިންނެކޭ އެއްފަދައިން، ޖުމްލަ ގޮތެއްގައި އަންހެން ދަރިންނަށް ބަފައިން އަޅާލުމަށް ހިތްވަރުދޭ ޙަދީޘްތަކުގައި ހިމެނެއެވެ. ނަމަވެސް ގެއަށް އެނބުރި އަންނަ އަންހެން ދަރިފުޅު މިތާ ޚާއްސަކުރެވިފައި ވަނީ، އެ ދަރިފުޅަށް އިތުރު ސަމާލުކަމާއި އަޅާލުން ބޭނުންވާތީއެވެ. އެހެނީ އެ އަންހެން ދަރިފުޅު (އާންމުކޮށް) އެނބުރި ގެއަށް އަންނަނީ ހިތްހަލާކުވެ، ހިތުގައި ޖެހި، ހިތާމަކުރާ ހާލުގައެވެ.\n\n-  ގިނަ ފަހަރު، އެ ބަފައިންގެ އަންހެން ދަރިން ގެއަށް އެނބުރި އައުމުން - އެއީ އަދި އެ ކަނބަލުންގެ ފަރާތުން އެއްވެސް ކުށެއް ނެތި ކަމުގައި ވިޔަސް - އެ ދަރިންނާ ބައްޕަ މި ބައްދަލުކުރަނީ ހަރުކަށިކަމާއި، އެއްޗެހި ކިޔުމާއި، އިހާނެތި ބަސްތަކާއި، މާ ބޮޑަށް ފާޑުކިޔާ ހާލުގައެވެ. މި ހުރިހާ ކަމަކީ އެ ކަނބުލޭގެ ހިތާމަ އިތުރަށް ގޯސްކޮށް، އެ ކަނބުލޭގެ ވޭން އިތުރުކުރާނެ ކަމެކެވެ.\n\n-  އަންހެން ދަރިފުޅު ގެއަށް އެނބުރި އައުމުން، އޭނާގެ ބައްޕަގެ މައްޗަށް ވާޖިބުވަނީ، އެ ދަރިފުޅަށް އަޅާލާ، އޯގާތެރިކަމާއި ހަމްދަރުދީއާއެކު މުއަމަލާތްކުރުމަށެވެ. އަދި އެ ދަރިފުޅާ މެދު ﷲ އަށް ބިރުވެތިވާންޖެހޭނެއެވެ. އެއީ ހަމަކަށަވަރުން އަދިވެސް އެ ކަނބުލޭގެއަކީ އޭނާގެ އުފަން ދަރިފުޅު ކަމުގައި ވާތީއެވެ.\n\n-  އެ ކަނބުލޭގެއަކީ އޭނާގެ އަންހެން ދަރިފުޅެވެ. އަދި ފިރިމީހާ މަރުވުން ނުވަތަ ވަރިކުރުމުން، އަނެއްކާ ވެސް އެ ދަރިފުޅުގެ ޒިންމާ ބައްޕަގެ ބޮލުގައި އެޅޭނެއެވެ.\n\n-  އަންހެން ދަރިފުޅު (ރަނގަޅަށް) ބެލުމަކީ، ބައްޕަ ސުވަރުގެ ވަނުމަށާއި، ﷲ ސުބްޙާނަހޫ ވަތަޢާލާގެ ހަޒްރަތުން ސަވާބާއި ދަރުމަ ލިބުމަށް މެދުވެރިވާ ސަބަބެކެވެ.\n\n-  ގެއަށް އެނބުރި އަންނަ އަންހެން ދަރިފުޅު ވަކިން (މި ޙަދީޘްގައި) ޒިކުރުކުރެވިފައި ވަނީ، އިތުރު ކެތްތެރިކަމާއި އަޅާލުން އެ ކަނބުލޭގެއަށް ބޭނުންވާތީއެވެ. އަދި އެ ކަނބުލޭގެއަށް އިތުރު ދެރައެއް ނުދިނުމަށް ސަމާލުވާން ޖެހޭތީއެވެ.\n\n-  ގެއަށް އެނބުރި އަންނަ އަންހެން ދަރިފުޅަށް، ބައްޕަ ފިޔަވާ އެހެން އެކަކުވެސް ނެތެވެ. އެ ކަނބުލޭގެއަށް ޚަރަދުކޮށް އަޅާލާނެ މީހަކަށް ހުރީ ހަމަ އެ ބައްޕައެވެ. އެހެންކަމުން ބައްޕަގެ ހައިސިއްޔަތުން ތިބާ އެ ކަމުގެ ޒިންމާ އުފުލަންޖެހެނެއެވެ.\n\n-  މިއީ ސަދަގާތުގެ އެންމެ މަތިވެރި ބާވަތްތަކުގެ ތެރެއިން ހިމެނޭ ކަމެކެވެ. އެހެންކަމުން ބަފައިން ވާންޖެހޭނީ، ﷲގެ ގަޟާގަދަރަށް ރުހިގެންވާ ހާލު، ކެތްތެރި އަދި ﷲގެ ހަޒްރަތުން ސަވާބަށް އެދޭ ބަޔަކަށެވެ.\n\n-  މި ޙަދީޘްގެ ސަނަދުގައި ބަލިކަށިކަމެއް ވީނަމަ ވެސް، އެހެން ރިވާޔަތްތަކުގެ ސަބަބުން އޭގެ މާނަ ސައްހަވުމަށް ބާރުލިބިގެންދެއެވެ.\n\n(އިމާމު ބުޚާރީގެ އަދަބުލް މުފްރަދު ފޮތުގެ ޝަރަހަ، ޝައިޚް ޢަބްދުއްރައްޒާގެގެ 11 ވަނަ ޓޭޕުން)\n\n\n...\n\nވަރިވެފައިވާ ނުވަތަ ފިރިމަރުވެފައިވާ އަންހެން ދަރިންނަށް އަޅާލާށެވެ.\n\nبِسْمِ اللَّهِ، وَالْحَمْدُ لِلَّهِ، وَالصَّلَاةُ وَالسَّلَامُ عَلَى رَسُولِ اللَّهِ. أَمَّا بَعْدُ:\n\nއަންހެން ދަރިންނަށް އިސްލާމް ދީނުގައި ޚާއްސަ ސަމާލުކަމެއް ދެއްވާފައިވާކަން ނަބީ ﷺ ގެ ޙަދީޘްތަކުން އެނގެއެވެ. އޭގެ އިތުރުން، ވަރިވެފައިވާ ނުވަތަ ފިރިމަރުވެފައިވާ އަންހެން ދަރިން ބެލުމަކީ ވަރަށް ގިނަގުނަ އަޖުރު ލިބޭ ކަމެކެވެ. އަދި ވާރިދުވެފައިވާ ގޮތުގައި، އެއީ އެންމެ މާތް ސަދަގާތްތަކުގެ ތެރެއިން ހިމެނޭ ވެސް ކަމެކެވެ.\n\nއެ ގޮތުން އިމާމު ބުޚާރީ ލިޔުއްވި އަދަބުލް މުފްރަދުގައި، އަންހެން ދަރިން ބެލުމުގެ ފޮތުގެ، މީހެއްގެ އަންހެން ދަރިފުޅު އެނބުރި ރައްދުވެވުމުން އެ ކަނބުލޭގެއަށް ހޭދަކުރުމުގެ މާތްކަމުގެ ބާބުގައި، ރިވާކޮށްފައިވެއެވެ:\nعَنْ سُرَاقَةَ بْنِ مَالِكٍ، أَنَّ النَّبِيَّ ﷺ قَالَ: «أَلَا أَدُلُّكُمْ عَلَى أَفْضَلِ الصَّدَقَةِ ابْنَتُكَ مَرْدُودَةً إِلَيْكَ لَيْسَ لَهَا كَاسِبٌ غَيْرُكَ» [الأدب المفرد 80]\nނަބީ ﷺ ޙަދީޘްކުރެއްވިއެވެ: ”އެންމެ ހެޔޮ ސަދަގާތަކީ ކޮބައިކަން، ތިމަންކަލޭގެފާނު ތިޔަބައިމީހުންނަށް އަންގަވާ ނުދެއްވަންހެއްޔެވެ؟ އެއީ އެ ކަނބުލޭގެއަށް ޚަރަދުކުރާނެ އެހެން އެއްވެސް ފަރާތެއް ނެތި، ތިބާގެ ގާތަށް ރައްދުކުރެވޭ، ތިބާގެ އަންހެން ދަރިއަށް ކުރާ ޚަރަދެވެ.“\n\nކައިވެންޏެއް ރޫޅިގެން މައިންބަފައިންގެ ގެއަށް އެނބުރި އަންނަ އަންހެން ދަރި ހުންނާނީ ހިތާމަވެރިކަމެއްގައެވެ. އެ ފަދަ ވަގުތެއްގައި އެ ދަރިއަށް ބޭނުންވަނީ ހިތްވަރާއި އަޅާލުމެވެ. ނަމަވެސް ދެރަކަމަކީ، ބައެއް ފަހަރު މައިންބަފައިން، ވަރިވުމާމެދު ދަރިފުޅަށް ބަދުބަސްބުނާކަމެވެ. އަދި އެ ކުއްޖާގެ ހިތަށް ލިބިފައިވާ ޒަޚަމުގެ މައްޗަށް އިތުރު ޒަޚަމެއް ލިބޭނެހެން އަމަލުކުރާކަމެވެ. މިއީ އެ ބަލިކަށި ކުއްޖާގެ ކިބައިގައި ހުރި ހިތާމަ އިތުރުކޮށް، ވޭން ބޮޑުކުރާނެ ކަމެކެވެ.\n\nވަރިވެފައިވާ ނުވަތަ ފިރިމަރުވެފައިވާ އަންހެން ދަރިފުޅު، މައިންބަފައިންގެ ގެއަށް އެނބުރި އައުމުން، އޭނާގެ ބައްޕައަށް އޮތީ އެ ދަރިފުޅާމެދު އޯގާތެރިކޮށް ކަންތައް ކުރުމަށެވެ. އަދި އެ ދަރިފުޅަށް ބޭނުންވާ ލޯތްބާއި އަޅާލުން ދީގެން އެ ދަރިފުޅަށް ހަމްދަރުދީވުމެވެ. އެހެނީ ހަމަކަށަވަރުން އެ ދަރިއަކީ އަދިވެސް ހަމަ އޭނާގެ ދަރިފުޅެކެވެ. ކައިވެނި ރޫޅުމުގެ ސަބަބުން، އަނެއްކާ ވެސް އެ ދަރިފުޅުގެ ޒިންމާ ދެމިއޮންނާނީ ބައްޕަގެ ކޮނޑުގައެވެ.\n\nގެއަށް އެނބުރި އަންނަ އަންހެން ދަރިންގެ ވާހަކަ މި ޙަދީޘްގައި ފާހަގަކުރެވިފައި އެ ވަނީ، އެ ދަރިންނަށް ޚާއްސަ ސަމާލުކަމެއް ބޭނުންވާތީއެވެ. ގިނަ ފަހަރު އެ ދަރިންނަށް ޚަރަދުކުރާނެ އެހެން ފަރާތެއް ބައްޕަ ފިޔަވާ ނުހުންނާނެއެވެ. އެހެންކަމުން ބައްޕަ އެ ކަމުގެ ޒިންމާ އުފުލަންވާނެއެވެ. މި ކަމަކީ ސުވަރުގެ ވަނުމަށް އޮތް މަގެކެވެ. އަދި ﷲ ސުބްޙާނަހޫ ވަތަޢާލާގެ ހަޒްރަތުން ސަވާބާއި ދަރުމަ ލިބުމަށް މެދުވެރިވާ ސަބަބެކެވެ. އެހެންކަމުން ބަފައިން ވާންޖެހޭނީ، ﷲގެ ގަޟާގަދަރަށް ރުހިގެންވާ ހާލު، ކެތްތެރިކަމާއެކު މި ޒިންމާ އުފުލާ ބަޔަކަށެވެ. މިއީ އެންމެ މާތްވެގެންވާ ސަދަގާތްތަކުގެ ތެރޭގައި ހިމެނޭ ކަމެއް ކަމަށް ވެސް ޙަދީޘްގައި އެ ވަނީ ވާރިދުވެފައެވެ.\n\nމި ޙަދީޘްގެ ސަނަދުގައި ކޮންމެވެސް ވަރެއްގެ ބަލިކަށިކަމެއް ހުއްޓަސް، އެހެން ރިވާޔަތްތަކުން އޭގެ މާނަ ސައްހަވުމަށް ބާރުލިބެއެވެ. އަދި މި ޙަދީޘްގެ މައްޗަށް އަމަލުކުރުމަށް އިލްމުވެރިން ވެސް ބާރު އަޅުއްވައެވެ.","https://t.me/DheenugeMagu/1413"],["އަޝްރާފު","20/4/25","","އޯޓިޒަމާމެދު އިސްލާމް ދީން ދެކޭގޮތް\n\nبِسْمِ اللَّهِ، وَالْحَمْدُ لِلَّهِ، وَالصَّلَاةُ وَالسَّلَامُ عَلَى رَسُولِ اللَّهِ وَعَلَى آلِهِ وَصَحْبِهِ وَمَنْ اهْتَدَى بِهُدَاهُ. أَمَّا بَعْدُ:\n\nދުނިޔެއަށް އައިސްފައިވާ ކޮންމެ އިންސާނަކީ ﷲ ތަޢާލާ ލައްވާފައިވާ ޚާއްސަ މަޚްލޫގެކެވެ. އެ އިންސާނާ ޚަލްގުކުރައްވާފައި ވަނީ، ވަރަށް މަތިވެރި ޝަރަފުވެރި ސިފައެއްގައެވެ. ގުރްއާނުގައި ﷲ ވަހީކުރެއްވިއެވެ: ﴿لَقَدْ خَلَقْنَا الْإِنسَانَ فِي أَحْسَنِ تَقْوِيمٍ﴾ [التِّين 4] މާނައީ: ”ހަމަކަށަވަރުން ތިމަން އިލާހު އިންސާނާ ހެއްދެވީ އެންމެ ރިވެތި ސޫރައިގައެވެ.“ ދެން ފަހެ، އިންސާނުންގެ މެދުގައި ޖިސްމާނީ ގޮތުންނާއި ބުއްދީގެ ގޮތުން ހުންނަ ތަފާތުތަކަކީ އެއްވެސް ހާލެއްގައި އެ މީހާގެ އިންސާނީ ގަދަރަށް އުނިކަމެއް ގެނުވާނެ ކަމެއް ނޫނެވެ.\n\nއޯޓިޒަމަކީ ކޮބާ؟\n\nއޯޓިޒަމަކީ އިންސާނާގެ ސިކުނޑީގެ ނާރުތައް އުފެދުމާއި އޭގެ ތަރައްގީއަށް އަސަރުކުރުވާ ނިއުރޯ ޑިވެލޮޕްމެންޓަލް ހާލަތަކެވެ. މި ހާލަތުގައި ތިބޭ ފަރާތްތަކަށް އިޖުތިމާއީ މުއާމަލާތުތަކާއި މުވާސަލާތުގައި ދަތިތަކެއް ކުރިމަތިވެއެވެ. އަދި ވަކި ވައްތަރެއްގެ ހަރަކާތްތައް ތަކުރާރުކުރެވުމާއި، އަޑުއަޑު ލެއްވުމާއި، އާންމުކޮށް އުޅޭއުޅުމުގައި އާދަޔާ ޚިލާފަށް ހައްސާސްވުން ފަދަ ކަންކަން ދިމާވެއެވެ.\n\nޚާއްސަ އެހީއަށް ބޭނުންވާ މީހުންނާމެދު ދީން ދެކޭގޮތް\n\nއިސްލާމް ދީނުގައި ހުރިހާ މީހުންނަކީ ވެސް ސަމާލުކަމާއި ލޯބި ލިބުމުގެ ހައްގު އޮތް ބައެކެވެ. އެ ގޮތުން އެހީތެރިކަމާއި އަޅާލުން ބޭނުންވާ މީހުންނާމެދު އޯގާތެރިވުމަށް ނަބީ ﷺ އިރުޝާދު ދެއްވާފައިވެއެވެ. އަދި މުޖުތަމައުގެ އެންމެހާ އަފުރާދުން އެކަކު އަނެކަކަށް އެހީތެރިވުމަށް ވެސް ބާރުއެޅުއްވިއެވެ. އެހެންކަމުން، އޯޓިޒަމް ހުންނަ ކުދިންނާއި މީހުންނަށް އެހީތެރިވުމަކީ މުސްލިމުން އަދާކުރަންޖެހޭ ދީނީ ވާޖިބެކެވެ.\n\nއިސްލާމީ ނަޒަރަކުން އޯޓިޒަމް ހުންނަ ކުދިން ތަރުބިއްޔަތުކުރުން\n\nދަރިންގެ ތައުލީމާއި ތަރުބިއްޔަތަށް މައިންބަފައިން ޒިންމާވުމަށް އިސްލާމް ދީން ވަރަށް ބޮޑަށް ބާރުއަޅުއްވައެވެ. އިސްލާމީ ތަރުބިއްޔަތާ ސިއްހީ ފަރުވާއާމެދު އެއްވެސް ފުށުއެރުމެއް ނެތްކަން އޯޓިސްޓިކް ކުދިންގެ މައިންބަފައިން ދެނެގަތުން ވަރަށް މުހިއްމެވެ. އެހެންކަމުން އެ ކުދިންނަށް ބޭނުންވާ ސިއްހީ އަދި ތައުލީމީ އެހީތެރިކަން ހޯދައިދިނުމަކީ ކޮންމެހެން ވެސް ކުރަންޖެހޭ ކަމެކެވެ.\n\nއޯޓިޒަމް ހުންނަ މީހުންނާމެދު މުޖުތަމައު ދެކެންވީ ގޮތް\n\nއިސްލާމީ މުޖުތަމައެއްގައި، އޯޓިޒަމް ހުންނަ ފަރާތްތަކަށް އިހްތިރާމާއެކު މުއާމަލާތްކުރެވެން ޖެހެއެވެ. އަދި އެ މީހުންގެ ހައްގުތައް ހިމާޔަތްކުރުން ލާޒިމުވެގެންވެއެވެ. މި މަތިވެރި ދީނުގައި އަންގަވަނީ ހުރިހާ އެންމެންނާމެދު ވެސް ރަހުމްކޮށް، އިންސާފުވެރިވުމަށެވެ.\n\nއެކަކު އަނެކަކަށް މަލާމާތްކުރުމާއި، ފުރައްސާރަކުރުމާއި، ގަނާކުރުމަކީ އިސްލާމް ދީނުގައި މަނާކުރެވިފައިވާ ކަންކަމެކެވެ. ﷲ ތަޢާލާ ވަހީކުރެއްވިއެވެ: ﴿يَا أَيُّهَا الَّذِينَ آمَنُوا لَا يَسْخَرْ قَوْمٌ مِّن قَوْمٍ﴾ [الحُجُرَات 11] މާނައީ: ”އޭ އީމާންވެއްޖެ މީސްތަކުންނޭވެ. ތިޔަބައިމީހުން އެއްބަޔަކު އަނެއްބަޔަކަށް މަލާމާތްކޮށް ފުރައްސާރަ ނުކުރާށެވެ.“\n\nނިންމުން\n\nއޯޓިސްޓިކް ފަރާތްތަކަށް މުޖުތަމައުގެ ގަދަރު ލިބެންޖެހެއެވެ. އެބައިމީހުންނާމެދު އޯގާތެރިވުމަށާއި އަޅާލުމަށް އިސްލާމް ދީނުގައި އަމުރުކުރައްވާފައިވެއެވެ. އަދި އޯޓިޒަމް ހުންނަ ކުދިންނާއި މީހުންނަށް ފުރިހަމަ އެހީތެރިކަމާއި ލޯބި ފޯރުކޮށްދިނުމަކީ ދީނީ ގޮތުން ބާރުއެޅިފައިވާ ކަމެކެވެ.\n\nއަދި ޚާއްސަ އެހީއަށް ބޭނުންވާ ކުދިންގެ މައިންބަފައިންނާއި އާއިލާއަށް އޮތީ، އެބައިމީހުންގެ އިމްތިހާނުގައި ކެތްތެރިވުމެވެ. ﷲ ވަހީކުރެއްވިއެވެ: ﴿إِنَّمَا يُوَفَّى الصَّابِرُونَ أَجْرَهُم بِغَيْرِ حِسَابٍ﴾ [الزُّمَر 10] މާނައީ: ”ހަމަކަށަވަރުން ކެތްތެރިންނަށް އެ މީހުންގެ އަޖުރު ހިސާބެއް ނެތްވަރަށް ފުރިހަމައަށް ދެއްވޭހުއްޓެވެ.“\n\nއެންމެން ވެސް އެކުގައި މަސައްކަތްކޮށްގެން، އޯޓިޒަމް ހުންނަ ފަރާތްތަކަށް އިހްތިރާމާއި ގަދަރާއެކު މުއާމަލާތްކުރެވޭ މުޖުތަމައެއް ބިނާކުރެވިދާނެއެވެ. އޭރުން ﷲ ގެ ރަހްމަތްފުޅާއެކު، އެބައިމީހުންނަށް ހުރިހާ ގޮތަކުން ވެސް ފުރިހަމަ އެހީތެރިކަމާއި ލޯބި ލިބޭނެއެވެ.\n\nوصلى الله على نبينا محمد وعلى آله وصحبه وسلم.","https://t.me/DheenugeMagu/1429"],["މ.މ.އ.","27/4/25","بسم الله الرحمن الرحيم\n\n\n\nحُـكـم الغناء والمزامـير\n\n\n\n\n\nبالنسبة للغناء من غير موسيقى كرهه كثير من السلف\n\nوالكراهة في كلام العلماء المتقدمين تُطلق على التحريم\n\n\n\nوقد كثُرت الأقوال عن سلف هذه الأمة في النهي عن الغناء ، وإن كان من غير آلة موسيقية\n\nقال ابن عباس رضي الله عنهما في قوله تعالى : ( وَمِنَ النَّاسِ مَن يَشْتَرِي لَهْوَ الْحَدِيثِ لِيُضِلَّ عَن سَبِيلِ اللَّهِ بِغَيْرِ عِلْمٍ وَيَتَّخِذَهَا هُزُوًا أُولَئِكَ لَهُمْ عَذَابٌ مُّهِينٌ ) قال : هو الغناء وأشباهه .\n\nوقال عبد الله بن مسعود رضي الله عنه : والله هو الغناء .\n\nوقال رضي الله عنه : الغناء يُنبت النفاق في القلب .\n\n\n\nوقد ثبت عن النبي صلى الله عليه وسلم أنه قال : ليكونن من أمتي أقوام يستحلون الحِرَ والحرير والخمر والمعازف ، ولينزلن أقوام إلى جنب علم يروح عليه بسارحة لهم يأتيهم يعني الفقير لحاجة فيقولوا : ارجع إلينا غدا ، فيُبيّتهم الله ويضع العلم ، ويمسخ آخرين قردة وخنازير إلى يوم القيامة . رواه البخاري موصولاً وليس مُعلّقاً .\n\nوالعَلم هو الجبل .\n\nقال شيخ الإسلام ابن تيمية رحمه الله : والآلات الملهية قد صح فيها ما رواه البخاري في صحيحه تعليقا مجزوما به داخلا في شرطه .\n\n\n\nوقال الفضيل بن عياض : الغناء رقية الزنا .\n\nوقال الخليفة يزيد بن الوليد : يا بني أمية إياكم والغناء ، فإنه يُنقص الحياء ويزيد في الشهوة ويهدم المروءة ، وإنه لينوب عن الخمر ، ويفعل ما يفعل السكر ، فإن كنتم لا بُدّ فاعلين فجنبوه النساء ؛ إن الغناء داعية الزنا . رواه البيهقي في شعب الإيمان .\n\n\n\nقال خالد بن عبد الرحمن : كنا في عسكر سليمان بن عبد الملك فسمع غناء من الليل ، فأرسل إليهم بكرة فجيء بهم ، فقال : إن الفرس لتصهل فتسوق له الرمكة ، وإن الفحل ليهدر فتضبع له الناقة ، وإن التيس لينبّ فتسترمّ له العنز ، وان الرجل ليتغنى فتشتاق إليه المرأة ، ثم قال : اخصوهم ! فقال عمر بن عبد العزيز : هذا مُثلة ، ولا يحل ، فخلَّى سبيلهم . رواه البيهقي في شعب الإيمان .\n\n\n\nقال ابن القيم رحمه الله : فالغناء يُفسد القلب ، وإذا فسد القلب هـاج في النفاق . اهـ .\n\n\n\nولا شك أنه إذا كان من خلال آلة موسيقية فهو أشـدّ في التحريم .\n\n\n\nقال الإمام البيهقي - رحمه الله - : وان لم يداوم على ذلك ( يعني على الغناء ) لكنه ضرب عليه بالأوتار ، فإن ذلك لا يجوز بحال ، وذلك لأن ضرب الأوتار دون الغناء غير جائز لما فيه من الأخبار . ( يعني لما ورد فيه من الأحاديث ) .\n\n\n\nوالغناء والأغاني من الباطل .\n\nولذا لما سُئل القاسم بن محمد عن الغناء . فقال : أنهاك عنه وأكرهه . قال الرجل : أحرام هو ؟ قال : انظر يا ابن أخي إذا ميّـز الله الحق من الباطل . في أيهما يجعل الغناء ؟\n\nيعني أنه يكون مع الباطل .\n\n\n\nقال شيخ الإسلام ابن تيمية رحمه الله : ولقد حدثني بعض المشايخ أن بعض ملوك فارس قال لشيخ رآه قد جمع الناس على مثل هذا الاجتماع ( مجالس السماع ) : يا شيخ إن كان هذا هو طريق الجنة فأين طريق النار ؟!!\n\n\n\nقال الحليمي رحمه الله : وإنما خرج ذلك ( القول بتحريم الغناء ) لما فيه من الإغـراء بالحـرام ، فدخل في قوله تعالى : ( ولا تعاونوا على الإثم والعدوان ) انتهى .\n\n\n\nوقال الإمام البيهقي – رحمه الله –\n\nوروينا عن جماعة من الصحابة رضي الله عنهم ترنمهم بالأشعار ، وهذا في الأشعار التي يكون إنشادها حلالا ويكون الترنّم بها في بعض الأحايين دون بعض ، فإن كان يُغني بها فيتخذ الغناء صناعة يؤتى عليه ويأتي له ويكون منسوبا إليه مشهوراً به ، فقد قال الشافعي رحمة الله عليه : لا تجوز شهادته ، وذلك أنه من اللهو المكروه الذي يُشبه الباطل ، وأن من صنع هذا كان منسوبا إلى السَّفه وسقاطة المروءة ، ومن رضي هذا لنفسه كان مستخفّـاً وإن لم يكن محرما بيّن التحريم . انتهى .\n\n\n\nفإذا كان هذا في الغناء وحده دون آلة ، فكيف إذا كان بآلـة ؟؟؟\n\n\n\nوإن كانت الأغاني تدعو إلى الجهاد أو كانت تدعو إلى فعل الفضائل أو فيها مدح للرسول الكريم صلى الله عليه وسلم فلم تكن معروفة عند السلف ، إنما عُرفت عند دراويش الصوفية .\n\nولا يُنال رضا الله بسخطه ، إنما يُنال رضا الله عز وجل بما يُحبه ويرضاه سبحانه وتعالى .\n\nولو كان الغناء محبوبا مرضياً لله عز وجل لسبقنا إليه وإلى التقرب به رسول الله صلى الله عليه وسلم وأصحابه الكرام .\n\nولو كان يُـنشّط العزائم على الجهاد ونحو ذلك لسبقونا إليه .\n\nإلا أن المشاهد أنهم كانوا يحرصون على التّقرّب إلى الله بأنواع الطاعات والقربات والكفّ عن المحرّمات ، حتى في الجيوش ، كما تقدّم عن سليمان بن عبد الملك – رحمه الله – وهو إنما سمع غناء من الليل في عسكره ، وقد همّ بأن يخصي أولئك الذين اشتغلوا بالغناء تلك الليلة .\n\n\n\nوإن كانت في مدائح النبي صلى الله عليه وسلم فهي مُحدَثَة ، فإن الغناء والتّغني في مدحه صلى الله عليه وسلم لم يُعرف إلا بعد القرن الثالث الهجري .\n\n\n\nوأي خير في إنسان ينسى سُنة النبي صلى الله عليه وسلم عاماً كاملاً ويذكره ويتغنّى به في ليلة واحدة ؟!\n\nحاله كحال أولئك الغربيين مع أمهاتهم . يهجرونهن عاماً كاملاً ويزورونهنّ يوماً في السنة !\n\nقال شيخ الإسلام ابن تيمية رحمه الله : التطريب بالآلات الملهية محرم في السماع الذي أحبه الله وشرعه ، وهو سماع القرآن ، فكيف يكون قربة في السماع الذي لم يشرعه الله ؟ وهل ضمّ ما يشرعه الله إلى ما ذمه يصير المجموع المعين بعضه لبعض مما أحبه الله ورضيه ؟؟\n\n\n\nولا يُمكن أن يجتمع حبّ القرآن ، وحبّ مزامير الشيطان .\n\n\n\nقال ابن القيم - رحمه الله - :\n\nحُبّ الكتاب وحُبّ الحان الغناء *** في قلب عبد ليس يجتمعان\n\n\n\nومما هو مشاهد محسوس معلوم\n\nأن من استلذّ بسماع الأغاني لا يُمكن أن يجد حلاوة تلاوة كلام الله عز وجل .\n\n\n\nنعم . قد تجتمع تلاوة القرآن مجرّد تلاوة مع سماع الغناء ، لكن سماع انتفاع وتلذذ لا يمكن أن يجتمعـا .\n\n\n\nوالغناء يصدّ عن سبيل الله ، ولذا لما ذكر الله الغناء – وهو لهو الحديث – قال :\n\n( وَمِنْ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَيَتَّخِذَهَا هُزُواً أُولَئِكَ لَهُمْ عَذَابٌ مُهِينٌ * وَإِذَا تُتْلَى عَلَيْهِ آيَاتُنَا وَلَّى مُسْتَكْبِراً كَأَنْ لَمْ يَسْمَعْهَا كَأَنَّ فِي أُذُنَيْهِ وَقْراً فَبَشِّرْهُ بِعَذَابٍ أَلِيمٍ ) .\n\nفتأمل قوله سبحانه ( لِيُضِلَّ عَنْ سَبِيلِ اللَّهِ ) ثم تأمل قوله ( وَإِذَا تُتْلَى عَلَيْهِ آيَاتُنَا وَلَّى مُسْتَكْبِراً كَأَنْ لَمْ يَسْمَعْهَا كَأَنَّ فِي أُذُنَيْهِ وَقْراً ) تجد أن الغناء سبب في الصدّ عن سبيل الله ، وأن مُحب الغناء لا يُحب سماع كلام الله ، بل قد يستثقله .\n\nوهذا أمر مُشاهد\n\nفمحبّ الغناء لو كان يبحث عن الأغاني من خلال إذاعة وسمع القرآن فجأة فإنه ربما يتأفّـف منه !\n\nفانظر إلى أثر الغناء على القلب .\n\n\n\nوالمُـشاهَـد أن الأغاني لا تدعو إلى مكارم الأخلاق ، ولا تدعو إلى الأخلاق الفاضلة\n\nوإنما تدعو إلى العشق والغرام ، والحب والهيام .\n\nوتشتمل على ذكر محاسن النساء والغلمان !\n\nفأي خير فيها ؟؟؟\n\n\n\nوقفـة وشُبهـة :\n\nقد يدّعي أقوام أن الموسيقى الهادئة تُريح الأعصاب !\n\n\n\nوليس الأمر كذلك ، فقد ثبّت طبيّاً أن النفس تجد الراحة في القرآن وليس في الغناء\n\nوصدق الله ومن أصدق من الله قيلا ، ومن أصدق من الله حديثاً : ( الَّذِينَ آمَنُوا وَتَطْمَئِنُّ قُلُوبُهُمْ بِذِكْرِ اللَّهِ أَلا بِذِكْرِ اللَّهِ تَطْمَئِنُّ الْقُلُوبُ )\n\n\n\nوقد يقول البعض : إن هناك من أفتى بأن سماع الغناء جائز !\n\nفأقول : استفت قلبك !\n\nإن أكثر الشباب الذين يستمعون إلى الغناء يتركون سماعه في نهار رمضان .\n\nفعلى أي شيء يدلّ صنيعهم هذا ؟\n\nيدلّ على أنهم يتحرّجون من سماعه أثناء صيامهم .\n\nولو اعتبروه مباحاً لما تركوه ! فتأمل هذا الفعل من مستمعيه ومُتّبعي فتوى الترخيص فيه !\n\n\n\nوقبل فترة سألني أحد الشباب عن حُـكم الغناء ، وأن الشيخ فلان في فضائية من الفضائيات يُفتي بجواز سماعه !\n\nفقلت : دعنا من الفتوى الآن !\n\nما تقول أنت ؟\n\nوما تجد في قرارة نفسك ؟\n\nهل إذ استمعت إلى الأغاني لا تجد حرجاً من سماعه ؟\n\nوهل إذا استمعت إلى أغنية تكون كما تستمع إلى درس أو محاضرة ؟\n\nقال : لا والله !\n\nقلت : فالنبي صلى الله عليه وسلم قال : البر حسن الخلق ، والإثم ما حاك في نفسك ، وكرهت أن يطلع عليه الناس . رواه مسلم .\n\nوقال ابن مسعود رضي الله عنه : الإثم حـوازّ القلوب .\n\nأي أنه يبقى له أثر يحـزّ في القلب وفي النفس ، فلا ترتاح له النفس .\n\n\n\nونبي الله صلى الله عليه وسلم قد جعل لنا قاعدة ، ألا وهي :\n\nدع ما يريبك إلى مالا يريبك . رواه الإمام أحمد والترمذي والنسائي .\n\n\n\nسؤال وجوابه :\n\n\n\nلماذا الغناء يُنبت النفاق في القلب ؟؟\n\n\n\nأورد ابن القيم – رحمه الله – هذا السؤال ثم قال :\n\nفإن قيل : فما وجه إنباته للنفاق في القلب من بين سائر المعاصي .\n\nقيل : هذا من أدلّ شيء على فقه الصحابة في أحوال القلوب وأعمالها ومعرفتهم بأدويتها وأدوائها وأنهم هم أطباء القلوب دون المنحرفين عن طريقتهم الذين داووا أمراض القلوب بأعظم أدوائها فكانوا كالمداوي من السقم بالسم القاتل ، وهكذا والله فعلوا بكثير من الأدوية التي ركبوها أو بأكثرها فاتفق قلة الأطباء وكثرة المرضى وحدوث أمراض مزمنة لم تكن في السلف . والعدول عن الدواء النافع الذي ركّبه الشارع وميل المريض إلى ما يقوي مادة المرض فاشتد البلاء وتفاقم الأمر وامتلأت الدور والطرقات والأسواق من المرضى ، وقام كل جهول يطبب الناس .\n\nفاعلم أن للغناء خواص لها تأثير في صبغ القلب بالنفاق ونباته فيه كنبات الزرع بالماء .\n\nفمن خواصِّـه :\n\nأنه يلهي القلب ويصدّه عن فهم القرآن وتدبره والعمل بما فيه . فإن القرآن والغناء لا يجتمعان في القلب أبداً لما بينهما من التضاد .\n\nفإن القرآن ينهى عن اتباع الهوى ، ويأمر بالعفة ، ومجانبة شهوات النفوس ، وأسباب الغيّ ، وينهى عن اتباع خطوات الشيطان .\n\nوالغناء يأمر بضد ذلك كله ويحسِّـنه ويهيّج النفوس إلى شهوات الغيّ ، فيُثير كامنها ويزعج قاطنها ، ويحركها إلى كل قبيح ، ويسوقها إلى وصل كل مليحة ومليح ... وهو جاسوس القلب ، وسارق المروءة ، وسوس العقل . يتغلغل في مكامن القلوب ، ويطلع على سرائر الأفئدة ، ويدب إلى محل التخيل فيُثير ما فيه من الهوى والشهوة والسخافة والرقاعة والرعونة والحماقة . فبينا ترى الرجل وعليه سمة الوقار وبهاء العقل وبهجة الإيمان ووقار الإسلام وحلاوة القرآن ، فإذا استمع الغناء ومال إليه نقص عقله وقلّ حياؤه وذهبت مروءته وفارقه بهاؤه وتخلى عنه وقاره وفرح به شيطانه . انتهى بطوله من كلامه - رحمه الله - .\n\n\n\nولا مزيد عليه يا إمام .\n\nرحم الله ابن القيم برحمته الواسعة وأسكنه فسيح جناته .\n\n\n\nوالله سبحانه وتعالى أعلى وأعلم .\n\n\n\nكتبه\n\nعبد الرحمن بن عبد الله بن صالح السحيم\n\nassuhaim@al-islam.com","ލަވައާއި މިޔުޒިކާއި އަދި މިޒްމާރުގެ (ނުވަތަ ދުންމާރީގެ) ޙުކުމް\n\n\nبسم الله الرحمن الرحيم.\n\nމިޔުޒިކާ ނުލައި ލަވައާއި ބެހޭގޮތުން ގިނަ ސަލަފުން ދެކިވަޑައިގަންނަވަނީ އެއީ 'މަކްރޫހަ' ކަމެއް ކަމުގައެވެ. އަދި އިސްވެދިޔަ އިހުގެ ޢިލްމުވެރިންގެ ބަސްފުޅުތަކުގައި 'މަކްރޫހަ' މިބަސް ބޭނުންކުރައްވާ އިޠުލާޤު ކުރައްވާފައިވަނީ ޙަރާމް ކަންތައްތަކުގެ މައްޗަށެވެ.\n\nއަދި ހަމަގައިމު މި އުއްމަތުގެ ސަލަފުންގެ އަރިހުން ލަވައާއި މިޔުޒިކު ނަހީކުރުމާމެދު ގިނަގުނަ ޤަޥްލުތަކަކާއި ބަސްފުޅުތައް އައިސްފައިވެއެވެ. އެއީ މިޔުޒިކުގެ އާލާތްތައް (ނުވަތަ މިޔުޒިކު ކުޅޭ ސާމާނުތައް) ބޭނުން ނުކުރިކަމުގައިވިޔަސް މެއެވެ.\n\nﷲ ތަޢާލާ ވަޙީކުރެެއްވިއެވެ: {وَمِنَ ٱلنَّاسِ مَن یَشۡتَرِی لَهۡوَ ٱلۡحَدِیثِ لِیُضِلَّ عَن سَبِیلِ ٱللَّهِ بِغَیۡرِ عِلۡمࣲ وَیَتَّخِذَهَا هُزُوًاۚ أُو۟لَـٰۤىِٕكَ لَهُمۡ عَذَابࣱ مُّهِینࣱ} [سُورَةُ لُقۡمَانَ: ٦] މާނައީ: \"އަދި ނުދަނެތިބެ، ﷲ ގެ މަގުން (މީސްތަކުން) އެއްކިބާކޮށް، އަދި މަލާމާތުގެ ގޮތުގައި ބޭނުންކުރުމަށްޓަކައި، ފައިދާއެއްނެތް ވާހަކަތައް ގަންނަ މީހުންވެސް، މީސްތަކުންގެ ތެރެއިން ވެއެވެ. އިހާނެތިކަންދެނިވި ޢަޛާބު އެ މީހުންނަށް ހުއްޓެވެ.\" މިއާޔަތުގެ ތަފްސީރުގައި އިބްނު ޢައްބާސް رضي الله عنهما ވިދާޅުވިއެވެ: \"އެއީ ލަވައާއި އަދި އެފަދަ ކަންތައްތަކެވެ.\"\nއަދި ޢަބްދު ﷲ ބްނު މަސްޢޫދު رضي الله عنه ވިދާޅުވިއެވެ: \"ﷲ ގަންދީއެވެ. އެއީ ލަވައެވެ.\"\nއަދިވެސް އެބޭފުޅާ رضي الله عنه ވިދާޅުވިއެވެ: \"ލަވައަކީ، ހިތުގައި ނިފާޤުކަން އިންދުވައިދޭ އެއްޗެކެވެ.\"\n\nއަދި ގައިމު ނަބީ ﷺ ގެ އަރިހުން ޘާބިތުވެގެން އައިސްފައިވެއެވެ: \"ތިމަންކަލޭގެފާނުގެ އުއްމަތުން ބަޔަކު ވާނެކަން ކަށަވަރެވެ. އެއުރެން ޒިނޭއާއި، އަދި ފަށުވިއާއި، އަދި ރަލާއި، އަދި މިޔުޒިކު ކުޅޭ އާލާތްތައް ޙަލާލު ކުރާނެތެވެ. (އެބަހީ: އެފަދަ ޙަރާމް ކަންތައްތައް ޙަލާލު ކަންތައްތައް ކަމުގައި ހަދާނެތެވެ.) އަދި ބަޔަކު މީހުން 'ޢަލަމެއްގެ' ކައިރިއަށް ފައިބާނެތެވެ. އެއުރެންގެ ޖަނަވާރުތަކާއެކު އެއުރެން އެތަނަށް ގޮސް އުޅޭނެތެވެ. ފަޤީރަކު އެމީހެއްގެ ޙާޖަތަކަށް އެއުރެންގެ ކައިރިއަށް އައިސްފިނަމަ، ފަހެ އެއުރެން ބުނާނެތެވެ: ތިބާ މާދަމާ އަހަރުމެންގެ ގާތަށް އެނބުރި އަންނާށެވެ. ފަހެ އެހިނދު ﷲ އެބަޔަކު ހަލާކުކުރައްވާ އަދި 'އެޢަލަމު' ވައްޓަވައިލައްވާ ނައްތަވައިލައްވާނެތެވެ. އަދި އެހެން ބަޔަކު ޤިޔާމަތް ދުވަހާ ހަމައަށް، ރާމާމަކުނުތަކަށާއި އަދި އޫރުތަކަކަށް ބަދަލުކުރައްވާނެއެވެ.\" މިޙަދީޘް އިމާމް އަލް-ބުޚާރީ ރިވާކުރައްވާފައިވަނީ މަޥްޞޫލުކޮށެވެ. އަދި މުޢައްލަޤު ގޮތުގައެއް ނޫނެވެ. (އެބަހީ: އިމާމް އަލް-ބުޚާރީ ވަނީ މުޅި ޞައްޙަ ސަނަދު ޛިކުރު ކުރައްވާ، އެންމެހާ ރާވީންތައް ނަންގަނެ ގޮސް ނަބީ ﷺ އާ ހަމައަށް ވާޞިލުކޮށްފައި ކަމުގައެވެ. މުޢައްލަޤު ގޮތަކީ، ސަނަދު އެކީ ޛިކުރު ނުކޮށް، ނުވަތަ ބައެއް ރާވީން ނަންގަތުމަކާ ނުލައި ޙަދީޘް ގެނައުމެވެ.)\nއަދި 'އަލް-ޢަލަމު' އެބަހީ: ފަރުބަދައެވެ.\n\nޝައިޚުލް-އިސްލާމް އިބްނު ތައިމިއްޔާ رحمه الله ވިދާޅުވިއެވެ: \"އަދި މިޔުޒިކް އާލާތްތަކާމެދުގައި، ހަމަގައިމު އިމާމް އަލް-ބުޚާރީ އެބޭފުޅާގެ ޞަޙީޙުގައި ޖަޒްމުކޮށް މުޢައްލަޤުކޮށް، އެބޭފުޅާގެ (ޙަދީޘް ޞައްޙަ ވުމަށް ކަނޑައެޅި) ޝަރުޠުގެ ތެރެއަށް ވަދެގެންދާ ގޮތަށް ރިވާކުރި ރިވާޔަތްތައް ޞައްޙަވެގެންވެއެވެ.\"\n\nއަދި އިމާމް އަލް-ފުޟައިލް ބްނު ޢިޔާޟް رحمه الله ވިދާޅުވިއެވެ: \"ލަވައަކީ ޒިނޭގެ ރުޤުޔާއެކެވެ.\" (އެބަހީ: ލަވައަކީ ޒިނޭއަށް މަގުފަހިކޮށް މައްލަވަ ކުރާ އެއްޗެއް ކަމުގައެވެ.)\n\nއަދި އަލް-ޚަލީފާ ޔަޒީދު ބްނު އަލް-ވަލީދު ޛިކުރު ކުރިއެވެ: \"އޭ ބަނީ އުމައްޔާގެ މީހުންނޭވެ! ތިޔަބައިމީހުންނާ އަދި ލަވައެވެ. (އެބަހީ: ލަވައިން ތިޔަބައިމީހުން ދުރުވެ ރައްކާތެރިވާށެވެ!) ފަހެ އެހެނީ އެއިން، ޙަޔާއު ދަށްކޮށްލާ (އެބަހީ: ޙަޔާތް ކަނޑުވައިލާ)، އަދި ޝަހުވަތް އިތުރުކޮށްލުވާ، އަދި މުރޫއަތު ފުނޑައިލަތެވެ. އަދި ހަމަކަށަވަރުން އެއީ ރާގެ ބަދަލުގައިވާ އެފަދަ އެއްޗެކެވެ. ނުވަތަ ރަލުގެ ނާއިބުކަން ކޮށްދޭ އެއްޗެކެވެ. އަދި މަސްތުވުން ކުރާ ކަންތައްތައް އެއިން ކުރެތެވެ. ފަހެ ކޮންމެހެން ކުރަން ޖެހިއްޖެނަމަ، ފަހެ ތިޔަބައިމީހުން އެކަމަކުން އަންހެނުން ދުރުކުރާށެވެ. އެހެނީ ހަމަކަށަވަރުން ލަވައަކީ ޒިނޭއަށް ގޮވާލާ ދަޢުވަތުދޭ އެއްޗެކެވެ.\" އަލް-ބައިހަޤީގެ ޝުޢަބުލް-އީމާން ފޮތުގައި އެ ރިވާކުރިއެވެ.\n\nއިމާމް ޚާލިދު ބްނު ޢަބްދުއް-ރަޙްމާން رحمه الله ވިދާޅުވިއެވެ: \"އަހަރުމެން ސުލައިމާން ބްނު ޢަބްދުލް-މަލިކުގެ ޢަސްކަރީގައި ވަނިކޮށް، ފަހެ ރޭގަނޑުގައި ލަވައިގެ އަޑު އިވުނެވެ. ފަހެ އެކަމުގެ ޚަބަރު ފޮނުވެވި، ފަހެ އެމީހުންނާއިގެން ގެނެވުނެވެ. ފަހެ ވިދާޅުވިއެވެ: ހަމަކަށަވަރުން ފިރިހެން އަސް އަޑުލައްވާ ގޮވަތޭ، ފަހެ އެހާރުން އަންހެން އަސް އޭތީގެ ގާތަށް އާދެއެވެ.\n\nއަދި ހަމަކަށަވަރުން ފިރިހެން ޖަމަލު އަޑުނަގާ ހަޅޭއްލަވަތޭ، ފަހެ އެހާރުން އަންހެން ޖަމަލު އޭތީގެ ގާތަށް ދެފައި އަޅައިދަމައި އަވަސްވެގަނެތެވެ. އަދި ހަމަކަށަވަރުން ފިރިހެން ބަކަރި އަޑުލައްވާ ހޭރެތޭ، ފަހެ އެހާރުން އަންހެން ބަކަރި އޭތި ހޯދައި އޭތީގެ ހަމައަށް އާދެއެވެ. އަދި ހަމައެފަދައިން ހަމަކަށަވަރުން ފިރިހެނަކު ލަވަކިޔަތޭ، ފަހެ އެހާރުން އަންހެނާ އޭނާއަށް ޝައުޤުވެރިވެގަނެތެވެ. ދެން ވިދާޅުވިއެވެ: އެމީހުން ހޯޖާ ކޮށްލާށެވެ! ނުވަތަ ކާސިއަރުވައިލާށެެވެ! ފަހެ ޢުމަރު ބްނު ޢަބްދުލް-ޢަޒީޒް ވިދާޅުވިއެވެ: މިއީ މުޘްލާއެކެވެ. (މާނައަކީ: ގުނަވަނެއް ކެނޑުމެވެ.) އަދި އެކަން ޙަލާލުވެގެން ނުވެއެވެ. ފަހެ އެހެންވެ އެމީހުން ދޫކޮށްލެވުނެވެ.\" އަލް-ބައިހަޤީ ޝުޢަބުލް-އީމާން ފޮތުގައި އެ ރިވާކުރިއެވެ.\n\nއިމާމް އިބްނުލް-ޤައްޔިމް رحمه الله ވިދާޅުވިއެވެ: \"ފަހެ ލަވައިން ހިތް ފަސާދަ ކޮށްލަތެވެ. އަދި ހިތް ފަސާދަވުމުން، އެއިން ނިފާޤުކަން ހިލިގެންދެއެވެ.\"\n\nއަދި ޝައްކެއްވެސް ނެތެވެ. އެއީ ލަވަވަނީ އޭގެ މިޔުޒިކީ އާލާތްތަކާއެކު ކަމުގައިވާނަމަ، ފަހެ އެކަން ޙަރާމްވުމުގައި އަދި މާގަދަފަދަވެގެންވެއެވެ.\n\nއަލް-ބައިހަޤީ ޛިކުރު ކުރިއެވެ: \"މީހަކު ލަވައިގެ މައްޗަށް ދާއިމީ ގޮތެއްގައި ނުވިކަމުގައިވިޔަސް، އެހެނެއްކަމަކު އޭނާ އެކަމަށް މިޔުޒިކީ އާލާތްތައް ޖަހާ ބޭނުންކުރާނަމަ، ފަހެ އެއްވެސް ޙާލެއްގައި އެކަން ކުރުން ހުއްދައެއް ނުވާނެއެވެ. އަދި އެހެނީ މިޔުޒިކު އާލާތްތައް، ލަވަނުކިޔާ ބޭނުންކުރުންވެސް ހުއްދަވެގެން ނުވެއެވެ. އެއީ އެކަމާބެހޭ ގޮތުން އައިސްފައިވާ ޚަބަރުތަކަށް ބަލައެވެ.\" (އެބަހީ: އެކަމާބެހޭ ޙަދީޘްތަކާއި އަޘަރުތައް އައިސްފައިވާތީއެވެ.)\n\nއަދި ލަވައާއި ލަވަތަކަކީ ބާޠިލު ކަންތައްތަކުގެ ތެރެއިންވާ ކަންކަމެވެ.\nއަދި އެގޮތުން، ލަވަޔާ ބެހޭގޮތުން އިމާމް އަލް-ޤާސިމް ބްނު މުޙައްމަދު ބްނު އަބޫ ބަކްރު رحمهم الله އާ ސުވާލު ކުރެވުނެވެ. ފަހެ އެބޭފުޅާ ވިދާޅުވިއެވެ: \"އަހުރެން ތިބާ އެކަމުން ނަހީކުރަމެވެ. އަދި އަހުރެން އެކަމަށް ނުރުހެމެވެ.\" އެމީހާ ބުންޏެވެ: \"އެއީ ޙަރާމް ކަމެއްތޯއެވެ؟\" އެބޭފުޅާ ވިދާޅުވިއެވެ: \"ބަލާށެވެ! އޭ އަހުރެންގެ އަޚާގެ ދަރިޔާއެވެ! ﷲ ޙައްޤާއި ބާޠިލު ވަކިކުރައްވާ ތަފާތުކުރައްވާފައިވާ ހިނދުގައި، ލަވަ ހިމެނޭނީ އެއިން ކޮން ބައެއްގައި ހެއްޔެވެ؟\" ޔަޢްނީ: އެއީ ބާޠިލު ކަންތައްތަކުގެ ތެރޭގައި ހިމެނޭ ކަމެއް ކަމުގައެވެ.\n\nޝައިޚުލް-އިސްލާމް އިބްނު ތައިމިއްޔާ رحمه الله ވިދާޅުވިއެވެ: \"އަދި ގައިމު ބައެއް ޝައިޚުން އަހުރެންނަށް ކިޔައިދެއްވާފައިވެއެވެ. ފާރިސުގެ މަލިކުން ނުވަތަ ރަސްކަލުންތަކުގެ ތެރެއިން ރަސްކަލަކު، މިފަދަ އެއްވުމަކަށް (އެބަހީ: ސަމާޢު މަޖްލިސްތަކަށް; މިތަނުގައި އެއީ ލަވަޔާއި މިޔުޒިކުން ޛިކުރު ކުރެވޭ މަޖްލިސްތަކުގެ) މައްޗަށް މީސްތަކުން ޖަމަޢަވެ އެއްވެގެން ބާއްވަމުންދާތަން ދުށް ޝައިޚަކަށް ބުންޏެވެ: އޭ ޝައިޚެވެ! މިއީ (އެބަހީ: މިފަދަ ލަވަޔާއި މިޔުޒިކުގެ މަޖްލިސްތަކާއި އެއްވުން ތަކަކީ) ޖަންނަތަށް ދާ މަގު ކަމުގައިވާނަމަ، ފަހެ ނަރަކައަށް ދާ މަގު ކޮބައި ހެއްޔެވެ؟!!\"\n\nއަދި އަލް-ޙުލައިމީ ޛިކުރު ކުރިއެވެ: \"އަދި އެކަން (ލަވަކިޔުން ޙަރާމްވެގެންވާ ކަމަށް ބުނާ ޤަޥްލު) އައިސްފައިވަނީ، އެއީ ޙަރާމް ކަންތައްތަކަށް ފޯރިދީ ގެންގޮސްދޭ އެއްޗަކަށް ވާތީއެވެ. ފަހެ އެހެންކަމުން ﷲ ތަޢާލާގެ ބަސްފުޅު: {وَلَا تَعَاوَنُوا۟ عَلَى ٱلۡإِثۡمِ وَٱلۡعُدۡوَ ٰ⁠نِۚ وَٱتَّقُوا۟ ٱللَّهَۖ} [سُورَةُ المَائـِدَةِ: ٢] މާނައީ: \"އަދި ފާފަވެރިވުމާއި ޢަދާވާތްތެރިވުމުގެ މައްޗަށް، ތިޔަބައިމީހުން އެކަކު އަނެކަކަށް އެހީވެ، ވާގިވެރި ނުވާށެވެ.\" މިބަސްފުޅުގެ ތެރެއަށް އެކަން ވަދެގެންދެއެވެ.\"\n\nއަލް-ބައިހަޤީ ޛިކުރު ކުރިއެވެ: \"ޞަޙާބީން رضي الله عنهم ގެ ޖަމާޢަތެއްގެ އަރިހުން އަހަރެމެން ރިވާކުރީމެވެ. އެއީ ޅެންތައް ކިޔުމާ ބެހޭގޮތުންނެވެ. އަދި މިއީ ކިޔަން ޙަލާލްވެގެންވާ ޅެންތައް ނުވަތަ ނަޝީދުތަކަށެވެ. އަދި އެއްބައި ދަނޑިވަޅުތައް ނޫން ބައެއް ދަނޑިވަޅުތަކުގައި، އެ ޅެންތައް ކިޔުން ހުއްދަވެގެންވެއެވެ. ފަހެ އެހެނަސް، މީހަކު އެކަމުން ލަވަކިޔައި، ފަހެ އޭނާ އެކަން ޞިނާޢާތަކަށް މަސައްކަތަކަށް (ނުވަތަ ދާއިރާއަކަށް ވަޒީފާއަކަށް) ހަދައި ނަގައި، އެކަމުގެ މައްޗަށް އައިސް އަދި އެކަމުން އާމްދަނީ ހޯދައި، އަދި އެކަމަށް ނިސްބަތް ކުރެވި، އެކަމަށް މަޝްހޫރުވެގެން ހިނގައްޖެނަމަ، ފަހެ އިމާމް އައް-ޝާފިޢީ رحمه الله އެފަދަ މީހާގެ މައްޗަށް ގައިމު ވިދާޅުވިއެވެ: އޭނާގެ ހެކިބަސް ހުއްދައެއް ނުވާނެއެވެ. އަދި އެއީ އެކަމަކީ، ބާޠިލާ އެއްގޮތްވާ މަކްރޫހަ ކަމެއް ކަމުގައިވާތީއެވެ. އަދި މިފަދަ ކަމެއް ކުރާމީހަކީ، މޮޔަވެފައިވާ (ކޮސްވެފައިވާ، މަރުކޮސް، ގޮހޮޅުއަރަފައިވާ، ބުއްދިހަމަނުޖެހޭ، މަރަމޯލު، ފޭސްމުލޭރު، ތަންދޮރުފިލާފައިނުވާ، ރޯނުއެދުރު، މުރަނގަގަސްދޮށު މާލިމީ، މުރައްކަބު ގޮފަޅުވެފައިވުމަށާއި) އަދި މުރޫއަތު ގެއްލިފައިވާ މީހެއްކަމުގައި ނިސްބަތް ކުރެވިގެންވެއެވެ.\n\nއަދި މިފަދަ ކަމެއް އަމިއްލަ ނަފްސަށް ރުހިގެން ކުރާމީހަކީ ނިކަމެތިވެގެންވާ ދަށުދަރަޖައިގެ މީހެކެވެ. އެއީ ބަޔާންވެގެންވާ (ނުވަތަ މުޠުލަޤުކޮށް) ޙަރާމް ކަމެއް ކަމުގައި ނުވީނަމަވެސް މެއެވެ.\"\n\nއެހެންކަމުން މިއީ އަދި ހަމައެކަނި ލަވަކިޔުން އެކަނި ކަމުގައިވެފައި، އަދި މިޔުޒިކުގެ އާލާތެއް ނެތި މިކަމުގެ ޙައްދު އޮތް ޙިސާބު ކަމުގައިވާއިރު، ފަހެ އެއާއެކުގައި މިޔުޒިކުގެ އާލާތްތައް ބޭނުންކުރިނަމަ، ފަހެ ދެން އަދި ކިހިނަކުން ހެއްޔެވެ؟؟؟\n\nއަދި ލަވަތަކުން ޖިހާދަށް ދަޢުވަތުދީ ގޮވާލައި، ނުވަތަ ފަޟާއިލުތައް (ހެޔޮ މާތް ޢަމަލުތައް) ކުރުމަށް ގޮވާލައި، ނުވަތަ ކީރިތި ރަސޫލު ﷺ އަށް މަދަޙަކިޔުންފަދަ ކަންތައްތަކުގައިވެސް، ފަހެ ސަލަފުންގެ ތެރޭގައި އެކަންކަން މަޢުރޫފުވެ ބޭނުންކުރެއްވިކަން އެނގިފައެއް ނުވެއެވެ. އެހެނެއްކަމަކު އެކަންކަން އެނގިފައިވަނީ، ހަމައެކަނި ޞޫފީ ދަރުވީޝުންގެ ތެރޭގައެވެ. (މަގު ފުރެދިފައިވާ ޙައްދުފަހަނައެޅި ޞޫފީންގެ ރާހިބުން ލަވަޔާއި މިޔުޒިކުން 'ޛިކުރު' ކޮށް ﷲ އަށް ކުއްތަންވެއެވެ.)\n\nއަދި ﷲ ގެ ރުހިވޮޑިގަތުމެއް، އެކަލާނގެ ކޯފާވެވޮޑިގަންނަވާ ކަންތައްތަކުންނެއް ނުހޯދޭނެތެވެ. އެހެނެއްކަމަކު ﷲ ގެ ރުހިވޮޑިގަތުން ހޯދޭނީ، އެކަލާނގެ ލޯބިވެވޮޑިގަންނަވާ އަދި އެކަލާނގެ ސުބުޙާނަހޫ ވަތަޢާލާ ރުހިވޮޑިގަންނަވާ ކަންތައްތަކުންނެވެ.\n\nއަދި ލަވައަކީ، ﷲ ޢައްޒަ ވަޖައްލަ ލޯބިވެވޮޑިވަންނަވާ ރުހިވޮޑިގަންނަވާ ކަމެއްކަމުގައިވާނަމަ، އެކަމަށް އަހަރުމެންނަށްވުރެ މާއަވަހަށް ކުރިއަރައި އިސްވެގަތީހީ، ﷲ ގެ ރަސޫލު ﷺ އާއި އެކަލޭގެފާނުގެ މޫރިތި އަޞްޙާބުންނެވެ.\nއަދި އެއީ ޖިހާދަށް ހިތްވަރުދޭ ޢަޒުމްތައް މުރާލިކުރުވާ ކަމެއް ކަމުގައިވާނަމަ، އެކަމުގައި އެބޭކަލުން އަހަރުމެންނަށްވުރެ ކުރިއަރައި އިސްވެގަތީހެވެ.\nއެހެންނަމަވެސް ފެންނަން އޮތް ގޮތަކީ، ނުވަތަ އެނގިފައިވާ ގޮތުގައި، އެބޭކަލުން ﷲ އަށް ކުއްތަންވުމަށް މަސައްކަތްކުރައްވާފައިވަނީ، ތަފާތު ކިޔަމަންތެރިކަމުގެ ޢަމަލުތަކުންނާއި، އަދި ހެޔޮކަންތައްތައް ކުރުމުގައާއި، އަދި ޙަރާމް ކަންތައްތަކުން ދުރުހެލިވެގަތުމުންނެވެ. އެއީ ހަނގުރާމައިގެ ލަޝްކަރުގައިވެސްމެއެވެ. އެއީ ވާލީ ސުލައިމާން ބްނު ޢަބްދުލް-މަލިކު رحمه الله ގެ ވާހަކައިގައި އިސްވެ ބަޔާންވެދިޔަ ފަދައިންނެވެ. އަދި އެކަމުގައި، ހަމައެކަނި އިވުނީ އެބޭފުޅާގެ ޢަސްކަރީގައި، ރޭގަނޑުގައި ލަވައިގެ އަޑެވެ. އަދި އެބޭފުޅާ ޤަޞްދުކުޅައީ އެރޭ ލަވަކިޔުމުގައި މަޝްޣޫލުވީ މީހުން ހޯޖާކޮށްލާ ކާސިއަރުވައިލުމަށެވެ.\n\nއަދި އެލަވަތަކަކީ، ނަބީ ﷺ އަށް މަދަޙަ ކިޔާ ލަވަތަކެއް ކަމުގައިވީނަމަވެސް، ފަހެ އެއީ އަލަށް އުފައްދާފައިވާ ކަމެކެވެ. (އަދި ދީނުގައި އަލަށް އުފައްދާފައިވާ ކޮންމެ ކަމަކީ ބިދުޢައެކެވެ. އަދި ކޮންމެ ބިދުޢައަކީ ފުރެދުމެކެވެ. އަދި ކޮންމެ ފުރެދުމެއް ވަނީ ނަރަކައިގައެވެ.) ފަހެ އެހެނީ ހަމަކަށަވަރުން މަދަޙަ ކިޔުމަށް ލަވަކިޔައި، އަދި މިޔުޒިކީ (ނަޝީދުތައް ކިޔުން)، ހިޖުރައިން 3 ޤަރުނުގެ ފަހުން މެނުވީ އެކަމެއް އެނގިގެންނެއް ނުވެއެވެ.\n\nއަދި މުޅި އަހަރުގައި ނަބީ ﷺ ގެ ސުންނަތް ހަނދާން ނައްތައިލާފައި، އެންމެ ރެޔެއްގައި އެކަލޭގެފާނަށް މަދަޙަކިޔުމަށް ލަވަކިޔައި ޛިކުރުކޮށް ހަނދާންކުރާ މީހެއްގައި ވާނީ އަދި ކޮން ހެޔޮކަމެއް ހެއްޔެވެ؟!\nމިއީ ހަމަ ބައެއް ހުޅަނގުގެ މީހުން، އެއުރެންގެ މައިންނާމެދު ކަންތައްކުރާގޮތް ފަދައެވެ. އަހަރު ދުވަހަކު މައިންނާ ދުރުވެ ހަޖުރުކޮށްފައި، އަހަރުގެ އެންމެ ދުވަހަކު މައިންނަށް ޒިޔާރަތްކުރެއެވެ!\n\nޝައިޚުލް-އިސްލާމް އިބްނު ތައިމިއްޔާ رحمه الله ވިދާޅުވިއެވެ: \"މިޔުޒިކުގެ އާލާތްތަކުން ފޮނިއަޑުގައި ކިޔުމަކީ، ﷲ ލޯބިވެވޮޑިގަންނަވާ ޝަރުޢުކުރައްވާފައިވާ (ކަމެއްގައިވެސް) އަޑުއެހުމެއްގައިވެސް ޙަރާމް ކަމެކެވެ. އަދި އެއީ ޤުރްއާން އަޑުއެހުމުގައެވެ. ފަހެ އެހެންކަމުން ﷲ ޝަރުޢުކުރައްވާފައިނުވާ އަޑުއެހުމެއްގައި، އެކަން އެކަލާނގެއަށް ކުއްތަންވާ ކަމެއްގެ ގޮތުގައި ފަހެ ކިހިނަކުން ހެއްޔެވެ؟ އަދި ﷲ ޝަރުޢުކުރައްވާފައިވާ ކަމަކާއި، އެކަލާނގެ ޛައްމު ކުރައްވާ އާޑަކުރައްވާފައިވާ ކަމެއް އެއްކޮށްފިނަމަ، ދެކަމެއް އެއްކޮށްގެން އެއްކަން އަނެއްކަމަކަށް އެއީ ﷲ ލޯބިވެވޮޑިގަންނަވާ އަދި އެކަލާނގެ ރުހިވޮޑިގަންނަވާ ކަމެއް ކަމުގައި ވާނޭހެއްޔެވެ؟؟\n\nއަދި ހަމަ ޔަޤީނުންވެސް، ޤުރްއާނުގެ ލޯތްބާއި ނުވަތަ ޤުރްއާނަށް ކުރާ ލޯތްބާއި، އަދި ޝައިޠާނާގެ މިޒްމާރުގެ ލޯބި ނުވަތަ ޝައިޠާނާގެ ދުންމާރިއަށް ކުރާ ލޯބި، (އެކެއްގެ ހިތެއްގައި) ޖަމަޢަވެ އެކުވުމަކީ ވާނެ ކަމެއް ނޫނެވެ.\n\nއިމާމް އިބްނުލް-ޤައްޔިމް رحمه الله ޅެންބައިތެއްގައި ވިދާޅުވިއެވެ:\n\"ފޮތުގެ (އެބަހީ: ޤުރްއާނުގެ) ލޯތްބާއި އަދި ލަވައާއި މިޔުޒިކު އަޑުއެހުމުގެ ލޯތްބެއް *** އަޅާގެ ހިތެއްގައި ޖަމަޢަވެ އެކެއްނުވާނެއެވެ.\"\n\nއަދި އެއީ ފެނިފައިވާ، އިޙްސާސްކުރެވިފައިވާ، އެނގިގެންވާ ކަމެކެވެ.\nހަމަކަށަވަރުން މީހަކު ލަވަޔާއި މިޔުޒިކު އަޑުއެހުމުން ލައްޛަތު ހޯދައި ލިބިގަނެއްޖެނަމަ، ﷲ ޢައްޒަ ވަޖައްލަގެ ކަލާމްފުޅު ނުވަތަ ބަސްފުޅު ތިލާވަތު ކުރުމަކުން ފޮނިކަމެއް ފެނުމަކީ ވާނެ ކަމެއް ނޫނެވެ.\n\nއާނއެކެވެ. ޤުރްއާން ތިލާވަތު ކުރުން މުޖައްރަދު ތިލާވަތު ކުރުމާ އެކުގައި މިޔުޒިކު އަޑުއެހުން އެކުވެދާނެއެވެ. (އެބަހީ: އެގޮތަށް ދެކަން އެއްކޮށް ކުރެވިދާނެއެވެ.) އެކަމަކު ނަފާއާއި އަދި ލައްޛަތު (ނުވަތަ އުފަލެއްގެ) ގޮތުގައި އެ ދެކަން ޖަމަޢަވެ އެއްވުމަކީ ވާނެ ކަމެއް ނޫނެވެ.\n\nއަދި ލަވައާއި މިޔުޒިކު، ﷲ ގެ މަގުން އެއްކިބާކުރުވަތެވެ. އަދި އެހެންކަމުން، ﷲ ލަވަޔާއި މިޔުޒިކު ޛިކުރު ކޮށްފައިވާއިރު – އަދި އެއީ ލަހްވުލް-ޙަދީޘްއޭ (ފައިދާއެއް ނެތް މުނިފޫހި ވާހަކަތައް) – އެކަލާނގެ ވަޙީ ކުރެއްވިއެވެ: {وَمِنَ ٱلنَّاسِ مَن یَشۡتَرِی لَهۡوَ ٱلۡحَدِیثِ لِیُضِلَّ عَن سَبِیلِ ٱللَّهِ بِغَیۡرِ عِلۡمࣲ وَیَتَّخِذَهَا هُزُوًاۚ أُو۟لَـٰۤىِٕكَ لَهُمۡ عَذَابࣱ مُّهِینࣱ (٦) وَإِذَا تُتۡلَىٰ عَلَیۡهِ ءَایَـٰتُنَا وَلَّىٰ مُسۡتَكۡبِرࣰا كَأَن لَّمۡ یَسۡمَعۡهَا كَأَنَّ فِیۤ أُذُنَیۡهِ وَقۡرࣰاۖ فَبَشِّرۡهُ بِعَذَابٍ أَلِیمٍ (٧)} [سُورَةُ لُقۡمَانَ: ٦-٧] މާނައީ: \"ނުދަނެތިބެ، ﷲ ގެ މަގުން (މީސްތަކުން) އެއްކިބާކޮށް، އަދި މަލާމާތުގެ ގޮތުގައި ބޭނުންކުރުމަށްޓަކައި ފައިދާއެއްނެތް ވާހަކަ ގަންނަ މީހުންވެސް، މީސްތަކުންގެ ތެރެއިން ވެއެވެ. އިހާނެތިކަންދެނިވި ޢަޛާބު އެ މީހުންނަށް ހުއްޓެވެ. އަދި އެ މީހަކަށް ތިމަން އިލާހުގެ އާޔަތްތައް ކިޔަވައިދެވޭ ހިނދު، ބޮޑާވެގަންނަ ޙާލު (އެއަށް) ފުރަގަސްދީ އެނބުރި ހިނގައިދެއެވެ. އެ އާޔަތްތައް އެ މީހަކަށް ނީވޭފަދައެވެ. އެ މީހާގެ ދެކަންފަތުގައި ބީރުކަމެއް ހުރިފަދަމެއެވެ. ފަހެ އެ މީހަކަށް ވޭންދެނިވި ޢަޛާބު ހުރިކަމުގެ ޚަބަރު ކަލޭގެފާނު ދެއްވާށެވެ.\"\n\nފަހެ ﷲ ސުބުޙާނަހޫގެ ބަސްފުޅު: \"ﷲ ގެ މަގުން މީސްތަކުން އެއްކިބާކޮށް\" މި ބަސްފުޅާ މެދުގައި ތިބާ ނިކަން ފުންކޮށް ވިސްނާބަލާށެވެ. ދެން އެކަލާނގެ މި ބަސްފުޅު: \"އަދި އެ މީހަކަށް ތިމަން އިލާހުގެ އާޔަތްތައް ކިޔަވައިދެވޭ ހިނދު، ބޮޑާވެގަންނަ ޙާލު (އެއަށް) ފުރަގަސްދީ އެނބުރި ހިނގައިދެއެވެ. އެ އާޔަތްތައް އެ މީހަކަށް ނީވޭފަދައެވެ. އެ މީހާގެ ދެކަންފަތުގައި ބީރުކަމެއް ހުރިފަދަމެއެވެ.\" މި ބަސްފުޅާ މެދުގައިވެސް ތިބާ ނިކަން ފުންކޮށް ވިސްނާލާށެވެ. އޭރުން \nދެން މިޔުޒިކަކީ ﷲ ގެ މަގުން ދުރުކުރުވާ ސަބަބެއްކަން އެނގިގެންދާނެތެވެ. އަދި ހަމަކަށަވަރުން މިޔުޒިކަށް ލޯބިކުރާ މީހަކު، ﷲ ގެ ކަލާމްފުޅު ނުވަތަ އެކަލާނގެ ބަސްފުޅު އަޑުއެހުމަށް ލޯބި ނުކުރާނެއެވެ. ކިއެއްތަ! ގައިމު އެކަން އޭނާއަށް ބުރަކަމަކަށް ވެދެއެވެ.\nއަދި މިއީ ފެންނަން އޮތް ޙަޤީޤަތެކެވެ.\nފަހެ ލަވައާއި މިޔުޒިކަށް ލޯބިކުރާ މީހަކު، ރޭޑިއޯއިން މިޔުޒިކު ހޯދަން އުޅޭއިރު، އަދި ކުއްލިއަކަށް ޤުރްއާނު އަޑު އިވިއްޖެނަމަ، ފަހެ ފަހަރުގައި އޭނާއަށް އެކަމާ ހިތްހަމަނުޖެހިވެސް ގޮސްދާނެއެވެ!\nފަހެ ދެން ލަވައާއި މިޔުޒިކުން ހިތުގެ މައްޗަށް ކުރާނޭ އަޘަރު ތިބާ ނިކަން ބަލައިބަލާށެވެ.\n\nއަދި ފެންނަން އޮތް ގޮތުގައި، ހަމަކަށަވަރުން މިޔުޒިކުން މަކާރިމުލް-އަޚްލާޤަކަށް ދަޢުވަތުދީ ނުގޮވަތެވެ. އަދި ރިވެތި އަޚްލާޤަކަށްވެސް ނުގޮވައެވެ.\nއަދި ހަމައެކަނި އެއިން ދަޢުވަތުދީ ގޮވައިލަނީ، ވަރަށް ޢިޝްޤަށާއި، އަދި ގަދަލޯތްބާއި، އަދި ލޯތްބަށާއި، އަދި ލޯބިން މޮޔަވުމަށެވެ.\nއަދި އަންހެނުންނާއި ޅަބާޅަކުދިންގެ މަޙާސިނުތައް ރީތިކަން ފާހަގަކޮށް ޛިކުރު ކުރުމުގެ މައްޗަށް އެހިމެނިގެންވެއެވެ!\nފަހެ އެހެންކަމުން އޭގައި ހުރީ ކޮން ހެޔޮކަމެއްތޯއެވެ؟؟؟\nــــــــــــــــــــــــــــــــــــــــــــــــــ\n\nހުއްޓުމެއް އަދި ޝުބުހަތެއް:\nބައެއް މީހުން ދަޢުވާ ކޮށްފާނެތެވެ. މަޑުމައިތިރި މިޔުޒިކުން ނާރުތައް ހަމަޖައްސައިލަދޭ ކަމަށެވެ!\n\nއަދި (ޙަޤީޤަތުގައި) ކަން އޮތީ އެހެންނެއް ނޫނެވެ. ޞިއްޙީ ގޮތުންވެސް ޘާބިތުވެފައިވަނީ ނަފްސަށް އަރާމާއި ހަމަޖެހުން ލިއްބުވައިދެނީ ޤުރްއާނުން ކަމުގައެވެ. އަދި ލަވަޔާއި މިޔުޒިކުންނެއް ނޫނެވެ.\n\n(އަދި ދަންނައެވެ. އިންސާނީ ޞިއްޙީ ތަޙުލީލުތަކެއް ހަދާކަށް ކޮންމެހެން ޙާޖަތެއްވެސް ނެތެވެ. ނަފްސަށް ޙަޤީޤަތުގައި ހެޔޮ ކަންކަމުން ހަމަޖެހުން ގެނުވައިދޭނެއެވެ. އަދި ﷲ ގެ ކަލާމްފުޅުން އަމުދުންނެވެ. އޭނާގެ ނަފްސަށް އެއިން އަރާމާއި މަސަލަސްކަން ގެނެސް އޭނާގެ ހިތަށް ފިނިކަން ގެނުވައި ނުދޭނަމަ، އެއީ އޭނާގެ މައްސަލައެކެވެ. އަދި އެކަން ވެގެންދާނީ ޝައިޠާނީ ކަމަކަށެވެ. ހެއްދެވި ފަރާތުގެ ބަސްފުޅު ކިޔަވައި އަޑުއިވޭހިނދު އަޘަރެއް ނުކުރާ ކަޅުވެ ތަޅު އެޅުވިފައިވާ ހިތެއްގެ ނުބައިކަމާއެވެ. އަދި އެފަދަ ހިތެއްގެ ވެރި އިންސާނާއަށް ހުރި ހިތާމައެއްގެ ބޮޑުކަމާއެވެ. އެހެނީ އޭނާގެ ހިތް މި އެދި ހުޅުވި ހަމަޖެހެނީ މުންކަރާތްތަކުންނެވެ. އޭނާގެ ހިތަށް އަޘަރުކޮށް ނަފްސު ހަމަޖައްސުވައި މިދެނީ ގޯސް ކަންތައްތަކުންނެވެ. މިއީ ހަވާ ނަފްސާއި ޝައިޠާނީ ވަސްވާސް ނޫން ދެން ކޯއްޗެއް ހެއްޔެވެ؟ ހަމައެހެންމެ ހިތަށް ހިތްހަމަޖެހުން ގެނުވައިދޭ ކޮންމެ ކަމަކީ ޙަލާލުވެ ހުއްދަވާނެ ކަންކަމެއް ނޫނެވެ. ޙަލާލުވުމުގެ މީޒާނަކީ އިންސާނާ ނަފްސު ހަމަޖައްސުވައިދީ ހިތަށްފިނިކަމެއް ލިބުމެއް ނޫނެވެ. އެހެންނަމައީ ޒިނޭއާއި ރަލާއި ރިބާއާއި ޖުވާފަދަ ކަންކަމަކީވެސް ހިތްހަމަ ޖައްސުވައިދީ ނަފްސުގެ ޝަހުވަތާއި އެދުންތައް ފުއްދައިދޭ ކަންކަމެވެ. އެހެންވީމާ ހިތްހަމަޖެހުމުގެ ޙުއްޖަތައް މިކަންކަންވެސް ހުއްދަވެ ޙަލާލުނުވާންވީ ފަހެ ކީއްވެ ހެއްޔެވެ؟ އެހެނެއްކަމަކު މިފަދަ ކަންކަން ވަނީ ކަނޑައެޅިގެން ޙަރާމް ކުރެވިގެންނެވެ. އެހެނީ އިންސާނާ ހިތް ނޭދޭ ކަންކަންވެސް އެކަމަކު އޭނާއަށް ހެޔޮކަން ލިއްބައިދެއެވެ. އަދި އިންސާނާ ހިތް އެދޭ ކަންކަމުން އޭނާ ގެއްލުމާއި ހަލާކަށްވެސް ވައްޓުވައިލަތެވެ. އަދި އިންސާނާއަކަށް ނޭނގޭނެތެވެ. ﷲ ތަޢާލާ ވަޙީ ކުރެއްވިއެވެ: {كُتِبَ عَلَیۡكُمُ ٱلۡقِتَالُ وَهُوَ كُرۡهࣱ لَّكُمۡۖ وَعَسَىٰۤ أَن تَكۡرَهُوا۟ شَیۡـࣰٔا وَهُوَ خَیۡرࣱ لَّكُمۡۖ وَعَسَىٰۤ أَن تُحِبُّوا۟ شَیۡـࣰٔا وَهُوَ شَرࣱّ لَّكُمۡۚ وَٱللَّهُ یَعۡلَمُ وَأَنتُمۡ لَا تَعۡلَمُونَ} [سُورَةُ البَقَرَةِ: ٢١٦] މާނައީ: \"ހަނގުރާމަކުރުން ތިޔަބައިމީހުންގެ މައްޗަށް ކަނޑައެޅި ލިޔެވިއްޖެއެވެ. އެއީ ތިޔަބައިމީހުންނަށް ނުރުހެވޭ ކަމެއް ކަމުގައި އެ ވަނިކޮށެވެ. އަދި ތިޔަބައިމީހުން ނުރުހޭ ކަމެއް އެއީ ތިޔަބައިމީހުންނަށް ލާބަހުރި ކަމަކަށް ވެދާނެއެވެ. އަދި ތިޔަބައިމީހުން ރުހޭ ކަމެއް، އެއީ ތިޔަބައިމީހުންނަށް ގެއްލުންހުރި ކަމަކަށް ވެދާނެއެވެ. އަދި ﷲ ހުރިހާ ކަމެއްމެ ދެނެވޮޑިގެންވެއެވެ. އަދި ތިޔަބައިމީހުންނަކަށް ނޭނގެއެވެ.\")\n\nއަދި ﷲ ގެ ބަސްފުޅު ތެދުވެގެންވެއެވެ. އަދި ބަސްފުޅުގައި ﷲ އަށްވުރެ ތެދުވެރިކަން ބޮޑީ ވަކި ދެން ކާކު ހެއްޔެވެ؟ އަދި ވާހަކަފުޅުގައި ﷲ އަށްވުރެ ތެދުވެރިކަން ބޮޑީ ވަކި ދެން ކާކު ހެއްޔެވެ؟ އެކަލާނގެ ވަޙީ ކުރެއްވިއެވެ:  {ٱلَّذِینَ ءَامَنُوا۟ وَتَطۡمَىِٕنُّ قُلُوبُهُم بِذِكۡرِ ٱللَّهِۗ أَلَا بِذِكۡرِ ٱللَّهِ تَطۡمَىِٕنُّ ٱلۡقُلُوبُ} [سُورَةُ الرَّعۡدِ: ٢٨] މާނައީ: \"އެ މީހުންނީ، އީމާންވި މީހުންނެވެ. އަދި ﷲ ހަނދުމަކުރުމުން، އެ މީހުންގެ ހިތްތައް ހަމަޖެހޭ މީހުންނެވެ. ހިތްތައް ހަމަޖެހެނީ، ﷲ ހަނދުމަކުރުމުން ނޫންހެއްޔެވެ؟\"\n\nއަދި ބުނާ ބަޔަކު ބުނެފާނެތެވެ: ހަމަކަށަވަރުން ލަވަޔާއި މިޔުޒިކު އަޑުއެހުން ޖާއިޒު ހުއްދަކަމަށް ފަތުވާދީފައިވާ މީހުން އެބަ ތިއްބެވެ!\nފަހެ އަހުރެން ބުނަމެވެ: ތިބާގެ ހިތާ ސުވާލުކޮށް ނިކަން ފަތުވާ ހޯދައިލަބަލާށެވެ!\nހަމަކަށަވަރުން މިޔުޒިކު އަޑުއަހާ ގިނަ ޒުވާނުން، ރަމަޟާން މަހުގެ ދުވާލުގައި އެކަން އެބަ ދޫކޮށްލަތެވެ.\nފަހެ އެމީހުން މި ކަންތައް ކުރާ ގޮތުން ދަލީލުކުރަނީ ކޮންކަމެއްގެ މައްޗަށް ހެއްޔެވެ؟\nއެއިން ދަލީލުކުރަނީ، އެމީހުން ރޯދައިގައި ތަންވަޅުގައި އެ އަޑުއެހުމުން ފަސްޖެހި ދައްޗެއް ވާތީއެވެ. \nއަދި އެމީހުން އެކަން މުބާޙު ހުއްދަ ކަމެއް ކަމުގައި ދެކި އިޢްތިބާރު ކުރާނަމަ، އެމީހުން އެކަމެއް ދޫކޮށެއް ނުލީހެވެ! ފަހެ އެހެންކަމުން މިކަމުގައި ލުއިކޮށްލާ ރުޚްޞާ ފަތުވާއްށް ތަބަޢަވާ އަދި އެއަޑުއަހާ މީހުން، މިކަމާ ދޭތެރޭ ނިކަން ވިސްނާބަލާށެވެ!\n\n(ދަންނައެވެ! ޤުރްއާނާއި ސުންނަތުން އެންމެ ކުޑަމިނުން ދަލީލުކުރެވޭ ގޮތުގައި ލަވަޔާއި މިޔުޒިކަކީ ހުއްދަ އެއްޗެއް ނޫނެވެ. އޭގެ މިންވަރެއް ވަކި ޙާލަތްތަކެއްގައި ހުއްދަވަނީ ޝަރުޠުތަކަކާއި ވަކި ޙުދޫދުތަކެއްގެ ތެރެއިންނެވެ. އެއީ މުސްލިމުންގެ ޢީދުތަކުގައި ކުޑަކުދިން ތެރޭ ތާރަވިއްޔާ އެއެކެވެ. އެހެންނޫންނަމަ، އޭގެ އަޞްލަކީ ހުއްދަ ނޫން ކަމުގައެވެ.\n\nޤުރްއާނުގެ އާޔަތްތަކުގެ މާނަ އެންމެ ބޮޑަށް އެނގިލައްވާ މާތް ނަބީ ﷺ ގެ އަޞްޙާބުންގެ ތަފްސީރުތަކާއި އެބޭކަލުންގެ ޢަމަލުތަކާއި މަތިވެރި ސަލަފުއް-ޞާލިޙުންގެ އަޘަރުތަކާއި ބަސްފުޅުތައް ކޮޅުފައިން ޖަހާފައި މިއީ މުޠުލަޤުކޮށް ޙަރާމް އެއްޗެއް ނޫނޭ ނޫނީ ނިސްބީކޮށް ޙަރާމް އެއްޗެކޭ ކިޔައި ދީނަށް ކުރަފި އަރުވާ، ސުންނަތަށް އިންކާރު ކުރާ ކަނޑުކޮހުންގެ އޮޅުވައިލުންތަކުން ސަމާލުވާށެވެ. ނަބީ ﷺ ގެ އަޞްޙާބުންނާއި އެބޭކަލުންގެ އަރިހުން ދަރިވަރުވެލެއްވި ސަލަފުއް-ޞާލިޙުންގެ ޢަމަލުތަކާއި ބަސްފުޅުތަކާއި އަޘަރުތައް ޙުއްޖަތެއްގެ ގޮތުގައި އަހަރެމެންނަށް ފުދެއެވެ. ހަވާ ނަފްސު ދަމާތީ ދީން އެއާ އެއްގޮތަށް އަނބުރާލަން މަސައްކަތް ކުރަނީ ޝުބުހަތައް ކައްކާ ނިކަމެތީންނެވެ.)\n\nއަދި ދުވަސްކޮޅެއް ކުރިން ލަވަޔާއި މިޔުޒިކުގެ ޙުކުމާއި މެދުގައި މީހަކު އަހުރެންނާ ސުވާލުކުރިއެވެ. އަދި ޓީވީ ޗެނަލްއެއްގައި މިވެނި އެވެނި ޝައިޚަކު އެ އަޑުއެހުމަކީ ޖާއިޒު ހުއްދަކަމެއް ކަމުގައި ފަތުވާ ދިން ކަމުގައެވެ!\nފަހެ އަހުރެން ބުނީމެވެ: މިހާރު އިހަކަށް އަހަރެމެން ތި ފަތުވާ ދޫކޮށްލަމާ ހިނގާށެވެ!\nތިބާ ބުނަނީ ކީކޭ ހެއްޔެވެ؟\nތިބާގެ ނަފްސުގެ އެންމެ އަޑީގައި ތިބާއަށް ވަނީ ކޮން ގޮތަކަށް ހެއްޔެވެ؟\nތިބާ ލަވަޔާއި މިޔުޒިކު އަޑުއެހުމުން، އެއަޑުއެހުމުގައި އެއްވެސް ތުރާލެއް ނުވޭ ހެއްޔެވެ؟\nއަދި ތިބާ ލަވަޔާއި މިޔުޒިކު އަޑުއަހަނީ ދަރުސެއް ނުވަތަ މުޙާޟަރާއެއް (ލެކްޗަރއެއް) އަޑުއަހާ ފަދައިން ހެއްޔެވެ؟\nއޭނާ ބުންޏެވެ: ނޫނެކެވެ. ﷲ ގަންދީއެވެ!\nއަހަރެން ބުނީމެވެ: ފަހެ އެހެންވީމާ ނަބީ ﷺ ޙަދީޘްކުރެއްވިއެވެ: \"ހެޔޮކަންތައް އެއީ ރިވެތި ޚުލްޤެވެ. އަދި ފާފައަކީ ކަލޭގެ ނަފްސަށް ދުއްތުރާލެއްވާ އަދި މީސްތަކުންގެ މައްޗަށް އެކަން ފެނި ފާޅުވާން ތިބާ ނުރުހޭ ކަންކަމެވެ.\" އެ ރިވާކުރެއްވީ އިމާމް މުސްލިމުއެވެ.\nއަދި އިބްނު މަސްޢޫދު رضي الله عنه ވިދާޅުވިއެވެ: \"ފާފައަކީ ހިތްތަކުގެ ގިލަންވެރިކަން ކޮށްލުވާ ޒަޚަމް ކޮށްލާ އެއްޗެކެވެ. އެބަހީ އެއީ ހިތުގައާއި އަދި ނަފްސުގައި އޭގެ ޒަޚަމްވުމުގެ އަޘަރު ދެމިގެންދާ އެއްޗެކެވެ. ފަހެ ދެން ނަފްސަށް އެކަމަކުންނެއް އަރާމެއް ނުލިބޭނެތެވެ.\n\nއަދި ﷲ ގެ ނަބީ ﷺ  ގައިމު އަހަރެމެންނަށް ޤާޢިދާއެއް ކަނޑައަޅުއްވާ ދެއްވާފައިވެއެވެ. އަހާ އަދި އެއީ: \"ތިބާއަށް ޝައްކު އުފެދޭ އެއްޗެއް ތިބާ އެ ދޫކޮށް، ތިބާއަށް ޝައްކު ނުއުފެދޭ އެއްޗަކަށް ތިބާ ދާށެވެ.\" އެ ރިވާކުރެއްވީ އިމާމް އަޙްމަދުއާއި، އަދި އިމާމް އައް-ތިރްމިޛީއާއި، އަދި އިމާމް އައް-ނަސާއީއެވެ.\nــــــــــــــــــــــــــــــــــــــــــــــــــ\n\nސުވާލަކާއި އަދި އޭގެ ޖަވާބު:\nލަވަޔާއި މިޔުޒިކުން ހިތުގައި ނިފާޤުކަން އިންދުވައިދެނީ ކީއްވެގެން ހެއްޔެވެ؟؟\n\nއިމާމް އިބްނުލް-ޤައްޔިމް رحمه الله އާ މި ސުވާލު ވާރިދުކުރެވުނެވެ. ދެން އެބޭފުޅާ ވިދާޅުވިއެވެ:\n\"ފަހެ ބުނެވިއްޖެނަމަ: ފަހެ އެހެން ހުރިހާ ފާފަތަކުގެ ދެމެދުގައި، ލަވަޔާއި މިޔުޒިކުން ހިތުގައި ނިފާޤުކަން އިންދުވައިދޭ ވަޖުހަކީ ފަހެ ކޮބައިތޯއެވެ.\nބުނެވެއެވެ: \nهذا من أدلّ شيء على فقه الصحابة في أحوال القلوب وأعمالها\nومعرفتهم بأدويتها وأدوائها \nމިއީ ހިތްތަކުގެ ޙާލަތްތަކާއި، އަދި އޭގެ ޢަމަލުތަކުގައާއި އަދި އޭގެ ބޭސްތަކާއި އަދި އޭގެ ފަރުވާތައް އެބޭކަލުންނަށް އެނގިލައްވާކަމުގެ އަދި އެބޭކަލުންގެ އެބަހީ ޞަޙާބީންގެ ފިޤްހުވެރިކަމުގެ މައްޗަށްވާ އެންމެ ދަލީލުކަން ބޮޑު އެކައްޗެެވެ. އަދި އެބޭކަލުންނީ، އެބޭކަލުންގެ މަގުން އެއްކިބާވެ ނުއަތަށް އަޅާފައިވާ މީހުންނާ ޚިލާފަށް، އެބޭކަލުންނީ ހިތްތަކުގެ ބޭސްވެރިންނެވެ. އެބޭކަލުންގެ މަގުން އެއްކިބާވެފައިވާ މީހުންނީ އެއުރެން ހިތުން، ހިތްތަކުގެ ބަލިތަކަށް އޭގެ އެންމެ ވަރުގަދަ ބޭސްތަކުން ފަރުވާ ކުރިމީހުންނެވެ. ފަހެ އެއުރެންގެ ފަރުވާކުރުން، މަރުވަނިވި ވިހައިން ފަރުވާ ކުރި ފަދައެވެ. އަދި މިފަދައިން އެއުރެން ކަންތައް ކުރެއެވެ. ﷲ ގަންދީއެވެ. އެއުރެން ބޭނުންކޮށްލާ ބޭސްފަރުވާތައް ނުވަތަ އޭގެ ގިނަގުނަ ބޭސްފަރުވާތަކަކަށް އެއުރެން މިހެން ހަދަތެވެ. ފަހެ އެހެންކަމުން، (ޙަޤީޤީ) ބޭސްވެރިން މަދުވެ، އަދި ބަލިމީހުން ގިނަވެ، އަދި ސަލަފުންގެ ތެރޭގައި ނެތް ޒަމާނުން ދިގުވެގެންވާ ބަލިތަކާއި (ނުވަތަ ޒަމާންވީ ބަލިމަޑުކަންތަކެއް) އުފެދިއްޖެއެވެ. އަދި އައް-ޝާރިޢު; ޝަރީޢަތް ޝަރުޢު ކުރެއްވި ފަރާތް ކަނޑައަޅުއްވާފައިވާ ނަފަޢަހުރި ބޭސްފަރުވާތަކުން ދުރަށް ދިޔުމުންނާއި، އަދި ބަލިމީހާ، އެބަލީގެ މާއްދާ (ނުވަތަ އެބަލީގެ އަޞްލު) އިތުރަށް ގަދަފަދަ ކޮށްދޭ ދިމާއަށް ލެނބުމުން، ފަހެ ބަލާވެރިކަން އިތުރަށް ވަރުގަދަވެއްޖެއެވެ. އަދި ކަންތަކުގެ ނުބައިކަން އިހުނަށް ބޮޑުވެއްޖެއެވެ. އަދި ގެތަކާއި، އަދި މަގުތަކާއި، އަދި ބާޒާރުތަކުގައި ބަލިމީހުންތައް ފުރި ގިނަވެއްޖެއެވެ. އަދި ކޮންމެ ޖާހިލަކު، މީސްތަކުންނަށް ބޭސްފަރުވާ ކުރަން ކަމުގައި ތެދުވެއްޖެއެވެ.\n\nފަހެ ތިބާ ދަންނާށެވެ! ހަމަކަށަވަރުން މިޔުޒިކަށް އެއަށް ޚާއްޞަ ކަންތައްތަކެއް ހުރެއެވެ. އެއިން ހިތުގައި ނިފާޤުކަން އިންދުމަށް އަޘަރުކުރެއެވެ. އަދި އެހިތުގައި ނިފާޤުކަން އިންދައި ހެދިގެން ދަނީ، ފެނުގެ ސަބަބުން ގަސްތައް އިންދައި ހެދޭ ބީދައިންނެވެ. [އިބްނު މަސްޢޫދު رضي الله عنه ހަމަ މިފަދައިން ވިދާޅުވިއެވެ.]\n\nފަހެ އޭގެ އެބަހީ ލަވަޔާއި މިޔުޒިކުގެ ޚާއްޞަ ކަންތައްތަކުގެ ތެރެއިން ވެއެވެ:\nއެއިން ހިތަށް އޮޅުވާލައި ނުވަތަ ހިތް މަޝްޣޫލުކޮށްލުވާ ޣާފިލުކޮށްލުވަތެވެ. އަދި ޤުރްއާން ފަހްމުކުރުމާއި ދެނެގަތުމާއި އަދި އެއާމެދުގައި ތަދައްބުރުކޮށް ވިސްނާ ފިކުރުމާއި އަދި އޭގައިވާ ގޮތަށް ޢަމަލުކުރުމުންވެސް އެއްކިބާކޮށް ދުރުކުރުވައެވެ. ފަހެ ހަމަކަށަވަރުން ދުވަހަކުވެސް، ޤުރުއާނާއި ލަވަޔާއި މިޔުޒިކެއް، ތާއަބަދަށްވެސް އެއްހިތެއްގައި ޖަމަޢަވެ އެކެއްނުވާނެއެވެ. އެއީ އެދޭތީގެ ދެމެދުގައިވާ އިދިކީލަކަމާއި އިދިކޮޅުވުމުގެ ސަބަބުންނެވެ.\nފަހެ އެހެނީ ހަމަކަށަވަރުން ޤުރްއާނުން ހަވާ ނަފްސުގެ އެދުންތަކަށް ތަބަޢަވުމުން ނަހީ ކުރެތެވެ. އަދި އިއްފަތްތެރިކަމަށް އެ އަމުރު ކުރެތެވެ. އަދި ނަފްސުގެ ޝަހްވަތްތަކުންނާއި، އަދި މަގުފުރެދުމުގެ ސަބަބުތަކުން ދުރުހެލިކޮށްދެއެވެ. އަދި ޝައިޠާނާގެ ފިޔަވަޅުތަކާއި މަޅިފަތްތަކުން ތަބަޢަވުމުން ނަހީ ކޮށްދެއެވެ.\nއަދި ލަވަޔާއި މިޔުޒިކު އަމުރުކުރަނީ، މިހުރިހާ ކަމަކާއި ދިމާ އިދިކޮޅަށެވެ. އަދި އެކަންކަމާ އިދިކޮޅު ހުރިހާ ކަމެއް ރީތިކޮށްލުވާ ދައްކުވައި ދެއެވެ. އަދި ނަފްސުތައް މަގުފުރެދުމުގެ ޝަހުވަތްތަކަށް ހިތްވަރުދެއެވެ. ފަހެ ދެން ހިތުގައި ފޮރުވިފައިވާ ނުބައިތައް ކައްކުވައިލަތެވެ. އަދި ހިތުގައި ވަޒަންވެރިވެފައިވާ ހެޔޮކަންތައް ނުތަނަވަސްކޮށްލަތެވެ. އަދި ކޮންމެ ހުތުރުކަމަކަށް އެހިތް ޙަރަކާތްކޮށްލުވަތެވެ. އަދި ބުރުޞޫރަ ރީތި ކޮންމެ އަންހެނަކާއި ފިރިހެނެއް ގުޅުވުމަކަށް އެ ގެންގޮސްދެތެވެ... އަދި އެއީ ހިތުގެ ޖާސޫސެވެ. އަދި މުރޫއަތްތެރިކަން ވަގަށް ނަގާ ވަގެކެވެ. އަދި ބުއްދީގައި އަޅާ ފަންޏެކެވެ. ހިތުގެ ފޮރުވިފައިވާ ތަންތަނަށް ތޮރުފަައިލާ ވަދެ، އަދި ހިތުގެ ސިއްރުތަކުގެ މައްޗަށް ވެރިވެ ބަލައި ހަދައެވެ. އަދި ޚިޔާލުކުރާ ތަނަށް ދެމިގެނެ ވަދެ، ފަހެ އޭގައިވާ ހަވާ ނަފްސާއި، އަދި ޝަހުވަތާއި، އަދި ގޮފަޅުކަމާއި، އަދި ގޮހޮޅުކަމާއި، އަދި ހުތުރުކަމާއި، އަދި ދޯދިޔާކަމާއި، އަދި އަދަރުކަމާއި މޮޔަކަން ކައްކުވައިލަތެވެ.\n\nއަދި  ތިބާއަށް މީހަކު ފެނެއެވެ. އަދި އޭނާގެ މައްޗަށް ޤަދަރުވެރިކަމާއި ހައިބަވަންތަކަމާއި އަދި ބުއްދީގެ ޝަޒާކަމާއި، އަދި އީމާންކަމުގެ ބަހާރުކަމާއި، އަދި އިސްލާމްކަމުގެ ހައިބަތާއި، އަދި ޤުރްއާނުގެ ފޮނިމީރުކަން އޭނާގެ ކިބައިން ތިބާއަށް ފެނެއެވެ. ފަހެ ދެން އޭނާ ލަވަޔާއި މިޔުޒިކު އަޑުއެހުމުން، އަދި އެއަށް އޭނާ ލެނބުމުން، އޭނާގެ ބުއްދިވެރިކަން އުނިވެގެންދެއެވެ. އަދި އޭނާގެ ޙަޔާއު ލަދުވެތިކަން ކުޑަވެއެވެ. އަދި އޭނާގެ މުރޫއަތްތެރިކަން ފިލާ ދެއެވެ. އަދި އޭނާގެ ބަހާރުކަން އޭނާއާ ވަކިވެގެންދެއެވެ. އަދި އޭނާގެ ހައިބަވަންތަކަން އޭނާގެ ކިބައިން ފިލައިދެއެވެ. އަދި އެހެންވެ އޭނާއާ މެދު އޭނާގެ ޝައިޠާނާ އުފާކުރެއެވެ.\"\n\nއިމާމް އިބްނުލް-ޤައްޔިމް رحمه الله ގެ ބަސްކޮޅު މި ޙިސާބަށް ނިންމާލަމެވެ.\nއޭގެ މައްޗަށް އިތުރު ކުރާނޭ އެއްޗެއްވެސް ނެތެވެ. އޭ އިމޯމެވެ.\nﷲ އިބްނުލް-ޤައްޔިމްއަށް އިލާހުގެ ތަނަވަސް ރަޙްމަތްލައްވާ، އަދި އެކަލާނގެ ތަނަވަސް ޖަންނަތުގައި ޖާގަދެއްވާ ލައްވަވާށިއެވެ.\n\nއަދި އެންމެ މަތިވެރިވެގެންވަނީ އަދި އެންމެ މޮޅަށް ދެނެވޮޑިގަންނަވަނީ ﷲ ސުބުޙާނަހޫ ވަތަޢާލާއެވެ.\n\nލިޔުއްވީ:\nޢަބްދުއް-ރަޙްމާން ބްނު ޢަބްދުﷲ ބްނު ޞާލިޙް އައްސުޙައިމް\nassuhaim@al-islam.com\n\nއިތުރުކުރުންތަކާއި ބައެއް ބަދަލުތަކާއި އެކުގައި ތަރްޖަމާ ކުރެވިފައި.\nhttps://saaid.org/Doat/assuhaim/132.htm","https://saaid.org/Doat/assuhaim/132.htm"],["އަޝްރާފު","10/5/25","","ލަވައާއި މިއުޒިކާމެދު ސަލަފުން ދެކިލެއްވި ގޮތް\n\nبِسْمِ اللَّهِ، وَالْحَمْدُ لِلَّهِ، وَالصَّلَاةُ وَالسَّلَامُ عَلَى رَسُولِ اللَّهِ وَعَلَى آلِهِ وَصَحْبِهِ وَمَنْ اهْتَدَى بِهُدَاهُ. أَمَّا بَعْدُ:\n\nމިއުޒިކާ ނުލާ ލަވައާއި ބެހޭ ގޮތުން ގިނަ ސަލަފުން ދެކިވަޑައިގަންނަވަނީ އެއީ މަކްރޫހަ ކަމެއް ކަމުގައެވެ. އަދި އިސްވެދިޔަ އިހުގެ އިލްމުވެރިންގެ ބަސްފުޅުތަކުގައި މަކްރޫހަ، މި ބަސް ބޭނުންކުރައްވާ އިތުލާގުކުރައްވާފައި ވަނީ ހަރާމް ކަންތައްތަކުގެ މައްޗަށެވެ.\n\nއަދި ހަމަކަށަވަރުން ލަވައާއި މިއުޒިކު ނަހީކުރުމާމެދު މި އުއްމަތުގެ ސަލަފުންގެ އަރިހުން ވަރަށް ގިނަ ބަސްފުޅުތައް އައިސްފައިވެއެވެ. އެއީ މިއުޒިކުގެ އާލާތްތައް (އެބަހީ: މިޔުޒިކު ކުޅޭ ސާމާނުތައް) ބޭނުން ނުކުރިކަމުގައި ވިޔަސް މެއެވެ.\n\nއެ ގޮތުން ﷲ ތަޢާލާ ވަހީކުރެއްވިއެވެ: ﴿وَمِنَ النَّاسِ مَن يَشْتَرِي لَهْوَ الْحَدِيثِ لِيُضِلَّ عَن سَبِيلِ اللَّهِ بِغَيْرِ عِلْمٍ وَيَتَّخِذَهَا هُزُوًا ۚ أُولَـٰئِكَ لَهُمْ عَذَابٌ مُّهِينٌ﴾ [لُقمَان: 6]\n\nމާނައީ: ”އަދި އެއްވެސް އިލްމަކާ ނުލާ، ﷲ ގެ މަގުން (މީހުން) އެއްކިބާކޮށް މަގުފުރެއްދުމަށް ޓަކައި، އަދި އެ އިލާހުގެ މަގަކީ މަލާމާތައި ސަމާސާގެ އެއްޗެއް ކަމުގައި ހެދުމަށް ޓަކައި، ކުޅިވަރާއި މުނިފޫހިފިލުވުމުގެ ބަސްތައް ގަންނަ މީހުން، މީސްތަކުންގެ ތެރެއިން ވެއެވެ. އެ ފަދަ މީހުންނަށް އިހާނާތްތެރިކަންދެނިވި އަޒާބުހުއްޓެވެ.“\n\nމި އާޔަތުގައި އައިސްފައިވާ ”ލަހްވުލް ޙަދީޘް“ ގެ ތަފްސީރާމެދު އިބްނު ޢައްބާސް رَضِيَ اللَّهُ عَنْهُمَا ވިދާޅުވިއެވެ: އެއީ ލަވައާއި އެފަދަ އެހެން ކަންތައްތަކެވެ. [ذم الملاهي لابن أبي الدنيا 40/27]\n\nއަދި ޢަބްދު ﷲ ބިން މަސްޢޫދު رَضِيَ اللَّهُ عَنْهُ ވިދާޅުވިއެވެ: ﷲ ގަންދީ ބުނަމެވެ. އެއީ ލަވައެވެ. [تفسير ابن كثير]\nއަދިވެސް އެކަލޭގެފާނު ވިދާޅުވިއެވެ: ލަވައަކީ، ހިތުގައި ނިފާގުކަން މޫލައްވާ އެއްޗެކެވެ. [ذم الملاهي لابن أبي الدنيا 41/30]\n\nއަދި ހަމަކަށަވަރުން ނަބީ ﷺ ޙަދީޘްކުރެއްވިކަމަށް ސާބިތުކޮށް އައިސްފައިވެއެވެ: «لَيَكونَنَّ مِن أُمَّتي أقْوامٌ يَسْتَحِلُّونَ الحِرَ والحَرِيرَ، والخَمْرَ والمَعازِفَ، ولَيَنْزِلَنَّ أقْوامٌ إلى جَنْبِ عَلَمٍ، يَرُوحُ عليهم بسارِحَةٍ لهمْ، يَأْتِيهِمْ -يَعْنِي الفقِيرَ- لِحاجَةٍ، فيَقولونَ: ارْجِعْ إلَيْنا غَدًا، فيُبَيِّتُهُمُ اللَّهُ، ويَضَعُ العَلَمَ، ويَمْسَخُ آخَرِينَ قِرَدَةً وخَنازِيرَ إلى يَومِ القِيامَةِ.» [صحيح البخاري 5590]\n\nމާނައީ: ”ހަމަކަށަވަރުން ޒިނޭއާއި، ފަށުވިފޭރާމާއި، ރަލާ، މިޔުޒިކު ކުޅޭ އާލާތްތައް ހުއްދަކުރާ ބަޔަކު، ތިމަން ކަލޭގެފާނުގެ އުއްމަތުގެ ތެރެއިން ވާނެކަން ކަށަވަރެވެ. (އެބަހީ: އެފަދަ ހަރާމް ކަންތައްތައް، ހަލާލު ކަމުގައި ހަދާނެ ބަޔަކު އަންނާނެއެވެ.) އަދި ހަމަކަށަވަރުން ބަޔަކު މީހުން ބޮޑު ފަރުބަދައެއްގެ ކައިރިއަށް ފައިބާނެއެވެ. އެ މީހުންގެ ހުއިހައްޕާ ޖަނަވާރުތައް ހަވީރުގެ ވަގުތުގައި އެ މީހުން ގާތަށް ގެންދެވޭނެއެވެ. (އެބަހީ: ވަރަށް ފަސޭހަކަމާއި، ތިޔާގިކަމާއި، ނިއުމަތުގައި އެ މީހުން ދިރިއުޅޭނެއެވެ. އެ ވަރުން ވެސް ކުރިން ދެންނެވުނު ކަންތައްތައް އެ މީހުން ހަލާލުކުރާނެއެވެ.) ދެން ފަގީރަކު އޭނާގެ ހާޖަތް ފުއްދުމަށް އެ މީހުންގެ ގާތަށް އައުމުން، އެ މީހުން ބުނާނެއެވެ: މާދަމާ އަހަރެމެންގެ ގާތަށް އެނބުރި އަންނާށެވެ. (ނޯޓު: އެ މީހުން ގަސްދުކުރީ އެއްޗެއް ނުދީ އޭނާ ފޮނުވާލުމަށެވެ.) ދެން ރޭގަނޑު ﷲ އެ މީހުންނަށް އަޒާބު ފޮނުއްވާ، އެ ފަރުބަދަ އެ މީހުންގެ މައްޗަށް ވައްޓަވާލައްވާ، އެ ބަޔަކު ނެތިކުރައްވާނެއެވެ. އަދި (އޭގެ) އެހެން ބަޔަކު ގިޔާމަތާ ހަމައަށް ރާމާމަކުނުތަކަށާއި އޫރުތަކަކަށް ބަދަލުކުރައްވާނެއެވެ.“\n\nބުޚާރީއާއި، އަބޫ ދާވޫދާއި، އަލްއިސްމާޢީލީއާއި، އިބްނު ޙިއްބާނާއި، ޠަބަރާނީ ވެސް މި ޙަދީޘް ރިވާކުރައްވާފައި ވަނީ މައުޞޫލުކޮށެވެ. މުޢައްލަގުކޮށެއް ނޫނެވެ. (އެބަހީ: މުޅި ސަނަދު ޒިކުރުކުރައްވާ، އެންމެހާ ރާވީންގެ ނަންތައް ގެންނަވާ، ސައްހަ ގޮތުގައި ނަބީ ﷺ އާ ހަމައަށް ރިވާޔަތް ވާސިލުކޮށްގެންނެވެ. އެއާ ޚިލާފަށް މުޢައްލަގުކޮށް ގެނައުމަކީ، ސަނަދު އެކީ ޒިކުރު ނުކޮށް، ނުވަތަ ބައެއް ރާވީން ނަންގަތުމަކާ ނުލާ، ޙަދީޘް ގެނައުމެވެ.)\n\nއަދި އިބްނުއްޞަލާޙާއި، އިބްނުލް ގައްޔިމާއި، އިބްނު ޙަޖަރާއި އެ ނޫން ޙަދީޘް އިލްމުވެރިން ވެސް ވަނީ މި ޙަދީޘް ސައްހަކުރައްވާފައެވެ.","https://t.me/DheenugeMagu/1439"],["އަޝްރާފު","25/5/25","Eyad Qunaibi:\n\n\"So, do you really think Allah will hold me accountable if I slack a little in my hijab? Would the whole world stop? Has it become the greatest of problems? When the world is on fire and Muslims are being slaughtered, focusing on things like this is just absurd.\"\n\nMy dear daughter, the issue is not merely that \"little bit\" of slackness you take lightly. The real concern lies in what this slackness represents—it signals a generation that compromises Allah’s commands even in the face of a declared, ferocious war against their religion.\n\nDespite over a year and a half of heart-wrenching events that could break stone, which one would expect to trigger an unprecedented spiritual awakening in response to this unprecedented aggression—unfortunately, the level of impact remains *far* below what is needed.\n\nThe real issue is that, as a mother who is herself lax in obedience, you will struggle to raise a generation that will respond to Allah’s command: \"Hold fast to what We have given you with strength\"**—a generation that will rise to break the chains of humiliation, dependency, and servitude to the global order.\n\nThe absurdity, my daughter, is not in reminding you to obey Allah—it lies in your evasion of the personal responsibility you *do* have to reform your own self, by deflecting attention toward the world’s problems and the massacres of Muslims—issues which your own neglect of Allah’s commands does *nothing* to help.\n\nThe problem is when this negligence is not just a passing sin you acknowledge as wrong and repent from, but rather a permanent state that doesn’t bother your conscience or stir your heart.\n\nThe problem is that as we walk today, it is rare to see a young woman whose appearance reminds us of obedience to Allah. I know many young men looking to marry who specifically seek a woman who observes her hijab properly, is not influenced by feminist ideology, and is content not to post heavily made-up selfies on social media. They find this extremely difficult to come by. And then we ask: *Why hasn’t Allah granted us victory yet?*\n\nIf you cannot \"sacrifice\" in these simple, visible matters—related merely to your appearance—then how will you raise and inspire a generation capable of true sacrifice? A generation that can stand up to global tyranny and restore the dignity of the Muslim Ummah?\n\nWe ask Allah to help us all in obeying Him in both the smallest and the greatest of matters, so we may be worthy of His support and His victory.\n“Hold fast to what We have given you with strength.” (Qur'an)\n\nhttps://t.me/EyadQunaibi1/1655","ރަނގަޅަށް ހިޖާބުނުވުމަކީ ދެން ހަމަ އެހާ ވަރުގެ ކަމެއްތަ؟\n\nމިހާރުގެ އަންހެން ކުދިން ބުނެފާނެއެވެ: \"ތިމަންނަގެ ހިޖާބާމެދު ކުޑަކޮށް ފަރުވާކުޑަކޮށްލި ކަމަށް ޓަކައި، ﷲ ގެ ހަޒްރަތުގައި އެއީ ދެން މާ ބޮޑު ކަމަކަށް ވާނެބާވައެވެ؟ އެ ކަމާ ހެދި މުޅި ދުނިޔެ ހުއްޓެނީބާވައެވެ؟ މިހާރުގެ އެންމެ ބޮޑު މައްސަލައަކީ އެއީހެއްޔެވެ؟ ދުނިޔެ އަނދަމުން ދާއިރު އަދި މުސްލިމުން މަރަމުން ދާއިރު، މި ކަހަލަ ކޫސަނި ކަންކަމަށް މާ ބޮޑު ސަމާލުކަމެއް ދިނުމަކީ ދެން މޮޔަކަމެއް ނޫންހެއްޔެވެ؟\"\n\nއޭ ލޮބުވެތި އުޚްތާއެވެ. މައްސަލައަކީ ހަމައެކަނި ތިބާ ފަސޭހަކޮށްލާ އެ \"ކޫސަނި\" ފަރުވާކުޑަކަމެއް ނޫނެވެ. އެއަށް ވުރެ ބޮޑު ކަންބޮޑުވުމަކީ، މި ފަރުވާކުޑަކަމުން ދޭހަކޮށްދޭ ކަންތަކެވެ. އެއިން ދޭހަވަނީ މި ޖީލަކީ، މުސްލިމުންގެ ދީނާ ދެކޮޅަށް އިއުލާންކޮށްފައިވާ ހަނގުރާމައެއްގެ ކުރިމަތީގައި ވެސް، ﷲ ގެ އަމުރުފުޅުތަކަށް ފަރުވާކުޑަކުރާ ޖީލެއް ކަމެވެ.\n\nހަރު ހިލަގަނޑު ވެސް ފުނޑުފުނޑުކޮށްލަފާނެ ފަދަ ހިތްދަތި ދެރަ ހާދިސާތަކެއް، ފަހުގެ އަހަރުތަކުގައި މުސްލިމުންނާ ކުރިމަތި ވިކަމުގައި ވިޔަސް - އަދި އޭގެ ސަބަބުން މުސްލިމުން އެ މީހުންގެ ދީނަށް އެނބުރި ރުޖޫއަވެ، އެބައިމީހުންނަށް ރޫހާނީ ހޭލުންތެރިކަމެއް އަންނާނެކަމަށް އުންމީދުކުރެވުނު ނަމަވެސް - ހިތާމައަކީ، އެ ކަންތައް އޮތީ ބޭނުންވާ މިންވަރަށްވުރެ އަދިވެސް އެތައް ގުނައެއް މާ ދަށުގައި ކަމެވެ.\n\nމުސްލިމުންގެ އަދުގެ ނިކަމެތިކަމާއި، އެހެން މިހުންނަށް ބަރޯސާވުމާއި، ދުނިޔެއަށް ވެރިވެފައިވާ ކާފަރުންގެ އަޅުވެތިކަމުން ސަލާމަތްކޮށްދޭނެ ޖީލެއް އުފެއްދުމަށް ތިބާ އެދެމުއެވެ. ނަމަވެސް ހަގީގަތަކީ، ﷲ އަށް ކިޔަމަންތެރިވުމުގައި އަމިއްލައަށް ފަރުވާކުޑަކުރާ ހާލު، އެ އިލާހުގެ އަމުރުފުޅަށް އިޖާބަދޭނެ ޖީލެއް ތަރުބިއްޔަތުކުރުމަށް ތިބާއަށް ދަތިވާނެކަމެވެ. އަސްލު މައްސަލައަކީ މިއީއެވެ. އެ އިލާހު ވަހީކުރެއްވިއެވެ: ﴿خُذُوا مَا آتَيْنَاكُم بِقُوَّةٍ وَاسْمَعُوا ۖ قَالُوا سَمِعْنَا وَعَصَيْنَا﴾ [البَقَرَة 93] މާނައީ: ”ތިޔަބައިމީހުންނަށް ތިމަން އިލާހު ދެއްވި އެއްޗެއްގައި، (އެބަހީ: ފޮތުގައި) ތިޔަބައިމީހުން ގަދަޔަށް ހިފަހައްޓާށެވެ. އަދި (ތިޔަބައިމީހުންނަށް ކުރެވޭ އަމުރުތައް) ތިޔަބައިމީހުން އަހާށެވެ. އެ މީހުން ދެންނެވިއެވެ: ތިމަންމެން (ތިޔަ ބަސްފުޅު) އަހާ (ތިޔަ އަމުރުފުޅަށް) ނުކިޔަމަންތެރިވެ އުރެދިއްޖައީމުއެވެ.“ އަދިވެސް އެ އިލާހު ވަހީކުރެއްވިއެވެ: ﴿وَاسْتَقِمْ كَمَا أُمِرْتَ ۖ وَلَا تَتَّبِعْ أَهْوَاءَهُمْ﴾ [الشُّورَى 15] މާނައީ: ”އަދި ތިބާއަށް އަމުރުކުރެއްވި ފަދައިން ތިބާ ސީދާވެ ގާއިމުވާށެވެ. އަދި އެ މީހުން އެދޭ ބާތިލު ގޮތްތަކަށް ތަބާ ނުވާށެވެ.“\n\nއޭ އުޚްތާއެވެ. މޮޔަކަމަކީ، ﷲ އަށް ކިޔަމަންވުމަށް ތިބާއަށް ހަނދާންކޮށްދޭން ޖެހޭ ޖެހުމެއް ނޫނެވެ. ނަމަވެސް މޮޔަކަމަކީ، ދުނިޔޭގެ މައްސަލަތަކަށާއި، މުސްލިމުން މެރުމުގެ ހާދިސާތަކަށް ސަމާލުކަން އަނބުރާލައިގެން، އަމިއްލަ ނަފްސު އިސްލާހުކުރުމަށް ތިބާގެ މައްޗަށް އޮތް ފަރުދީ ޒިންމާއިން ފިލަން މަސައްކަތްކުރާ ކުރުމެވެ. އަދި ތިޔަ ދެންނެވި މައްސަލަތަކަކީ، ތިބާ ﷲ ގެ އަމުރުފުޅުތަކަށް ފަރުވާކުޑަކުރުމުން އެއްވެސް ހެޔޮ ބަދަލެއް ނާންނަ ކަންކަމެވެ. ނުވިތާކު ތިޔަ ފަރުވާކުޑަކަމަކީ، ގޯހެއްކަމަށް ގަބޫލުކޮށްގެން، އޭގެން ތިބާ ތައުބާވެ، ނިމިގެންދާ ވަގުތީ ފާފައެއް ކަމުގައި ނުވެއެވެ. އެއާ ޚިލާފަށް، އެއީ ތިބާގެ ޟަމީރު ދެކޮޅު ވެސް ނަހަދާ، އަދި ތިބާގެ ހިތަށް އެއްވެސް އުނދަގުލެއް ނުގެނުވާ، ދާއިމީ ހާލަތެކެވެ. ހަގީގީ މައްސަލައަކީ މިއީއެވެ.\n\nމިހާރު ވެސް ﷲ އަށް ކިޔަމަންތެރިވުމަށް ހަނދުމަކޮށްދޭ، ރަނގަޅަށް ނިވާވެފައިވާ އަންހެނުން މި މުޖްތަމައުގައި ފެންނަލެއް ނިސްބަތުން މަދެވެ. އަދި ކައިވެނިކުރަން ބޭނުންވާ، ސުންނަތައް އުޅޭ އެތައް އަޚުންތަކެއް މި ރާއްޖޭގައި އުޅެއެވެ. ހަޔާތުގެ ބައިވެރިއަކަށް އެ ހޯދަނީ، ރަނގަޅަށް ހިޖާބު އަޅާ، ފެމިނިސްޓް ފިކުރުގެ އަސަރުކޮށްފައި ނުވާ، އަދި މީސްމީޑިއާގައި މޭކަޕްކޮށްގެން ސެލްފީ ނުނަގާ އަންހެނުންނެވެ. ނަމަވެސް ބައެއް ފަހަރު، އެ ކަހަލަ ކުއްޖަކު ހޯދުމަކީ ވަރަށް ދަތިކަމެކެވެ. ދެން ވެސް އަހަރެމެން ސުވާލު މި ކުރަނީ، ”ﷲ އަދިވެސް އަހަރެމެންނަށް ނަސްރު ނުދެއްވަނީ ކީއްވެގެންހެއްޔެވެ؟“\n\nތިބާގެ ބޭރުފުށާ ގުޅުންހުރި، މި ފަދަ \"ކުދި\"، ފަސޭހަ، ލޮލަށް ފެންނަން އޮތް ކަންކަމުގައި ތިބާއަށް \"ގުރުބާން\" ވެވެން ނެތް ނަމަ، ދެން ތެދުވެރި ގުރުބާނީއަކަށް ކުޅަދާނަ، ދުނިޔެއަށް ވެރިވެފައިވާ އަނިޔާވެރިކަމާ ދެކޮޅަށް ތެދުވާނެ ބަޔަކު އުފައްދާނީ ކިހިނަކުންހެއްޔެވެ؟ މުސްލިމް އުއްމަތުގެ އިއްޒަތް އަނބުރާ ހޯދައިދޭނެ، އެތެރެފުށާއި ބޭރުފުށް އިސްލާހުވެފައިވާ، ރޫހާނީ އިސްލާމީ ވަރުގަދަ ޖީލެއް ތަރުބިއްޔަތުކުރާނީ ކާކުހެއްޔެވެ؟ އަދި އަމަލު ނުކުރާ ހާލު، އެ ފަދަ ބަޔަކަށް ތިބާ ތާއީދުކޮށް ހިތްވަރު ދޭނީ ވެސް ވަކި ކިހިނަކުންހެއްޔެވެ؟\n\nދުއާއަކީ، ﷲ ގެ މަދަދާއި ނަސްރު ހައްގުވާ ތެދުވެރި މުއުމިނުންގެ ތެރެއިން އަޅަމެން ލެއްވުމެވެ. އަދި ކުދިބޮޑު ހުރިހާ ކަމެއްގައި އެ އިލާހަށް ފުރިހަމައަށް ކިޔަމަންތެރިވުމުގެ ހެޔޮ ތައުފީގު އަޅަމެންނަށް ދެއްވުމެވެ.","https://t.me/DheenugeMagu/1461"],["އަޝްރާފު","26/6/25","some of the people of the harakee ideology - those who have made their religion to be 'means justify ends' - have come up with a saying in these recent days\n\n'dont talk about aqida, brush it under the carpet for now, we have to go out of our way to please the masses, the truth can wait for another day, now is the time to go with the flow, cater to the emotions and uproar whatever they may be, stay quiet on social media and cater to their feelings, otherwise it will blow up in our faces!'\n\nwhats more, these people who water down the religion for the sake of people in accordance with the taste of the masses, instead of uplifting aqida for the sake of allah in accordance with the truth, do it to portray to others that they are moderate and malleable, while labelling others do not water down the truth to be radical and difficult.\n\nthey flee from clarifying the truth by saying there is a time and place for everying, and talk about their percieved sense of mafsadah and maslahah (benefit vs harm), and even try to bring ayat to justify their so called wise stance, such as:\n\nوَلَا تَسُبُّوا الَّذِينَ يَدْعُونَ مِن دُونِ اللَّهِ فَيَسُبُّوا اللَّهَ عَدْوًا بِغَيْرِ عِلْمٍ\nthe irony is, the shia are the ones who openly insult allah and the quran, Muhammad and his companions, and the religion of truth and its people as a whole. yet the twisted thinking of some people calls for us to stay silent about all this and be casual about the shia, while falsely trying to use this ayah as evidence for their betrayal of the Haqq by not speaking about it when it is most needed, which is now.\n\ndo they now know that their is no greater harm than the peoples aqida being corrupted, shirk and bidah being normalized, and people seeing the false sects which are in hell as the ones that are on truth and will lead them to heaven? the greatest maslahah is and always will be staying firm upon the truth, preserving the aqida and sunnah, staying far away from and not falling into kufr and bidah along with its adherents, without fearing the blame of the blamers.","އާންމުން ރުއްސަން ހަދައިގެން ހައްގާއި އަގީދާ ފޮރުވުމުގެ ނުރައްކާތެރިކަން\n\nހަރަކީ (އެބަހީ: މަގްސަދު ހާސިލުކުރުމަށް ޓަކައި ކޮންމެ ގޮތެއް ވެސް ހެޔޮ) ވިސްނުމުގެ މީހުން، މި ބުނަނީ: \"އަޚުންނޭ! މި ދަނޑިވަޅުގައި އަގީދާގެ ވާހަކަ ނުދައްކާ! މި ވަގުތަށް އެ ކަން އޮއްބާލާ! ހައްގު ބަސް ބުނަން އެހެން ދުވަހަކަށް މަޑުކުރަންވީ! ފިރުގާތަކުގެ މަގުފުރެދުމުގެ ވާހަކަ ދައްކާނެ ފުރުސަތު އަދި ލިބޭނެ! މިހާރު އޮތީ އާންމުންނާއި ޖަޒުބާތުތަކާއި އެއްގޮތަށް ދިޔުން! އެންމެންގެ ޝުއޫރުތަކަށާއި އަޑުގަދަކުރުންތަކަށް ޖާގަދޭންވީ! އޭރުން މީހުންގެ ރުހުން ލިބޭނީ! އެއީ އެންމެ އިސްކަމަކީ! ސޯޝަލް މީޑިއާގައި އެ ބުނާ ގޯސްތަކާއި އަގީދާގެ ކުށްތަކާމެދު ހަނުހުންނަންވީ! އެއްގޮތަކަށް ވެސް ރައްދުދީ ކަންއޮތް ގޮތް ބުނެދީގެން ނުވާނެ! އެހެންނޫނީ އަތަށް ގޮވާނެ!\"\n\nމިފަދަ ވާހަކަތައް ދައްކައިގެން ދީނު އަސާސްތައް ނަގާލަން އުޅޭ މި މީހުން ހީކުރަނީ، ﷲ އަށް ޓަކައި ހައްގު ބަސް ބުނެ، އެންމެ އިސްކަން އަގީދާއަށް ދިނުމުގެ ބަދަލުގައި، މާވަރަކުން އާންމުންނަށް މަގުބޫލު ވާނެހާ ގޮތްތައް ބަލާ، އެ މީހުން ދާހާ ދިމާލަކުން ގޮސް، ޖަޒުބާތުތަކާއި އެދުންތަކާ އެއްގޮތަށް ދީން ފަނޑުކުރުމަކީ، އެއީ މާ މޮޑަރޭޓު ތަހުޒީބު ގޮތެއް ކަމަށެވެ. އަދި އާންމުންނަށް ޓަކައި ހައްގު ފަނޑުނުކުރާ، މަގުބޫލު ވާނެ ގޮތާ ޚިލާފަށް ވިޔަސް، އަގީދާ ތެދަށް ބަޔާންކޮށްދޭ މީހުންނަކީ ހަރުކަށި، ދައުވަތަށް ހުރަސްއަޅާ ބައެއް ކަމުގައި ދައްކަން ވެސް އުޅެއެވެ.\n\nއެ ބަޔަކު ދައުވާކުރާ ގޮތުގައި، މަސްލަހަތު އޮތީ އަގީދާ ވަޅުލުމުގައެވެ. އަދި ހިކުމަތްތެރިކަމަކީ ގިނަ މީހުންގެ ރުހުން ލިބޭ ގޮތެވެ. އަދި މި ވާހަކަތަކަށް ބާރުހޯދަން ދަލީލުތައް ވެސް ގެނެސް އުޅެއެވެ. އެ ގޮތުން ބުނެއެވެ:\n\n﴿وَلَا تَسُبُّوا الَّذِينَ يَدْعُونَ مِن دُونِ اللَّهِ فَيَسُبُّوا اللَّهَ عَدْوًا بِغَيْرِ عِلْمٍ﴾ [الأَنعَام 108] ﷲ ގެ ވަހީބަސްފުޅު: ”އަދި ﷲ ފިޔަވާ، އެ މީހުން އަޅުކަންކުރާ ތަކެއްޗަށް ތިޔަބައިމީހުން އެއްޗެހި ގޮވާ ނަހަދާށެވެ. އޭރުން އެ މީހުން ވެސް ނޭނގި ތިބެ އަދާވާތްތެރިކަމުގެ ގޮތުން ﷲ އަށް އެއްޗެހި ގޮވައިފާނެއެވެ.\"\n\nحَدِّثُوا النَّاسَ بما يَعْرِفُونَ أتُحِبُّونَ أنْ يُكَذَّبَ اللَّهُ ورَسولُهُ؟ [صحيح البخاري 127]\nޢަލީގެ ބަސްފުޅު: ”މީސްތަކުންނަށް ވިސްނޭފަދަ ވާހަކަ ދައްކާށެވެ. ﷲ އާއި އެ އިލާހުގެ ރަސޫލު ދޮގުކުރެވުމަށް ތިޔަބައިމީހުން ރުހޭނަމުހެއްޔެވެ؟“\n\nلِكُلِّ مَقَامٍ مَقَالٌ [مختصر المقاصد 806]\nއަބުއްދަރްދާގެ ބަސްފުޅު: ”ކޮންމެ މަގާމަކަށް އެކަށޭނަ ބަހެއް ވެއެވެ.“\n\nނަމަވެސް އެ މީހުން އެ ދަލީލުތައް ބޭނުންކުރަނީ ހަމަ ޢަލީގެފާނު ވިދާޅުވި ފަދައިންނެވެ: كَلِمَةُ حَقٍّ أُرِيدَ بهَا بَاطِلٌ. މާނައީ: ”އެއީ ބާތިލު ކަމަކަށް ބޭނުންކުރެވޭ ހައްގު ބަހެކެވެ.“\n\nއަޖާއިބުވެވޭ އަނެއް ކަމަކީ، ޝީޢީންނަކީ، ﷲ އަށާއި ގުރްއާނަށާއި، މުޙައްމަދު ﷺ އަށާއި އެކަލޭގެފާނުގެ މާތް އަސްހާބުންނަށާއި، ހައްގު ދީނަށާއި އެ ދީނުގެ އަހުލުވެރިންނަށް ފާޅުގައި ސައްބުކޮށް، ހަޖޫޖެހާ، އިހާނެތިކޮށް ހިތުމުގައި ހައްދުފަހަނަޅައިފައިވާ ބައެކެވެ. ކަން މިހެން އޮތް އިރު ވެސް، ހަރަކީ މީހުންގެ ގޯސް ވިސްނުމުގައި އިސްވެދިޔަ ދަލީލުތަކުން އަންގަނީ، މި ހުރިހާ ކަމަކާ މެދު ހަނުހުރުމަށާއި އެ މީހުންގެ މައްސަލަތައް ހާމަ ނުކުރުމަށެވެ. ބުއްދިވެރި މޮޅު އިތުރު ގޮތަކީ އެއީ ކަމަށެވެ. ސުބްޙާނަ ﷲ އެވެ. މީސްތަކުން ކޮންމެ ގޮތަކަށް ދެކުނު ކަމުގައި ވިޔަސް، ޝީޢީންގެ ހަގީގަތް ބަޔާންކުރުމަށް އެންމެ ބޭނުންޖެހިފައިވާ މި ދަނޑިވަޅުގައި އޭގެ ވާހަކަ ނުދެއްކުމަކީ، ހަމަކަށަވަރުން ދީނަށާއި އަގީދައަށާ އަދި ﷲ އާއި އެ އިލާހުގެ ރަސޫލަށް ޚިޔާނާތްތެރިވުމެވެ.\n\nޝީޢީންނަށް ތާއިދުކުރަން ހަދައިގެން، ﷲ އާއި އެ އިލާހުގެ ރަސޫލު އެންގެވި ގޮތް ދޮގުކޮށް، މީސްތަކުންގެ ދީން ފަސާދަވަނީއެވެ. ރާފިޟީންގެ ޝިރުކާއި މަގުފުރެދުމުގެ ކަންކަން އެއްޗަކަށް ނުވެ، އާންމުންނަށް ވަރިހަމަވަނީއެވެ. ދީނުން ބޭރުވާ އެތައް ޚަބީޘް އަމަލެއް ކުރާ، ނަރަކައިގައިވާ ބާތިލު ބައިގަނޑެއް، އެއީ ހައްގު ކަމަށާއި، އެ ބަޔަކު މަގުދައްކާނެކަމަށް މީސްތަކުންނަށް ގަބޫލުކުރެވެނީއެވެ. މިއަށް ވުރެ ބޮޑު ގެއްލުމަކާ ހަލާކެއް ނުވާކަން ނޭނގެނީބާއެވެ؟ އަދި ޖާހިލު ފާޑުކިޔާ މީހުން ފާޑުކިޔެއްކަމަކު، އެންމެ ބޮޑު މަސްލަހަތަކީ، ދީނާއި އަގީދާ ހިމާޔަތްކޮށް، ހައްގު ބަސް ބުނެ އޭގެ މަތީ ސާބިތުވެހުރެ، ކުފުރާއި ބިދުޢައާއި އޭގެ އަހުލުވެރިންނާ ދުރުހެލިވެ ރައްކާތެރިވެގެން ތިބުންކަން ވެސް ހަމަ ނޭނގެނީބާއެވެ؟","https://t.me/DheenugeMagu/1469"],["އަޝްރާފު","10/7/25","","އިލްމުވެރިންގެ މަތިވެރި މަގާމު\n\nبِسْمِ اللهِ، وَالْحَمْدُ للهِ، وَالصَّلَاةُ وَالسَّلَامُ عَلَى رَسُولِ اللهِ وَعَلَى آلِهِ وَصَحْبِهِ وَمَنْ اهْتَدَى بِهُدَاهُ. أَمَّا بَعْدُ:\n\nއިސްލާމް ދީނުގައި އިލްމުވެރިންނަށް ދެއްވާފައިވާ ދަރަޖައާއި ޝަރަފަކީ، އެހެން އެއްވެސް ބަޔަކަށް ލިބިފައިނުވާފަދަ މަތިވެރި ދަރަޖައެކެވެ. އެހެނީ އެ ބޭކަލުންނަކީ ﷲ ތަޢާލާއާއި އެ އިލާހުގެ ރަސޫލު ﷺ ގެ ފަރާތްޕުޅުން މީސްތަކުންނަށް ހައްގު ދީން ބަޔާންކޮށްދެއްވާ ބޭކަލުންނެވެ.\n\nރަސޫލު ﷲﷺ އެ ބޭކަލުން ސިފަކުރައްވާފައި ވަނީ ނަބިއްޔުންގެ ވާރުތަވެރިންގެ ގޮތުގައެވެ. މުދަލާއި ފައިސާގެ ވާރުތައެއް ނޫނެވެ. އެހެނަސް އެއީ ނަބިއްޔުންގެ އިލްމާއި، ސުންނަތައް މަގުދެއްކެވުމުގެ މަސްއޫލިއްޔަތުގެ ވާރުތައެވެ. އެ ބޭކަލުންގެ ދަރަޖަ މަތިވެރިކުރައްވާ، ﷲ ތަޢާލާ ވަހީކުރެއްވިއެވެ: ﴿يَرْفَعِ اللَّهُ الَّذِينَ آمَنُوا مِنكُمْ وَالَّذِينَ أُوتُوا الْعِلْمَ دَرَجَاتٍ﴾ [المُجَادِلَة 11] މާނައީ: \"ތިޔަބައިމީހުންގެ ތެރެއިން އީމާންވި މީހުންނާއި، އިލްމު ލިބިގެންވާ މީހުން ﷲ ދަރަޖަތަކަކަށް މަތިވެރިކުރައްވާނެއެވެ.\"\n\nއިމާމް އަޙްމަދު رحمه الله، އިލްމުވެރިންގެ މަސައްކަތް ސިފަކުރައްވަމުން ވިދާޅުވިއެވެ: «يدعون من ضل إلى الهدى، ويصبرون منهم على الأذى، يحيون بكتاب الله الموتى، ويبصرون بنور الله أهل العمى، فكم من قتيل لإبليس قد أحيوه، وكم من ضالٍ تائه قد هدوه، فما أحسن أثرهم على الناس، وأقبح أثر الناس عليهم.» މާނައީ: \"އެ ބޭކަލުން، މަގުފުރެދިފައިވާ މީސްތަކުންނަށް ތެދުމަގަށް ގޮވާލައްވައެވެ. އަދި އެބައިމީހުންގެ ފަރާތުން ލިބޭ އުނދަގޫތަކަށް ކެތްތެރިވެލައްވައެވެ. އަދި (ހިތް) މަރުވެފައިވާ މީހުން، ﷲގެ ފޮތުން ދިރުއްވައެވެ. އަދި ލޯ ކަނުވެފައިވާ މީހުންނަށް ﷲގެ ނޫރުން ފެނުން ދައްކަވައެވެ. ފަހެ އިބްލީސް، އެ ބަޔަކު މަރާލާފައިވާ ކިތައް މީހުންނަށް އެ ބޭކަލުން ދިރުންދެއްވައިފައި ވޭހެއްޔެވެ؟ އަދި މަގުފުރެދި ގެއްލިފައިވާ ކިތައް މީހުންނަށް އެ ބޭކަލުން ތެދުމަގު ދައްކަވައިފައި ވޭހެއްޔެވެ؟ ފަހެ މީސްތަކުންގެ މައްޗަށް އެ ބޭކަލުންގެ އަސަރުގެ ރިވެތިކަމާއެވެ! އަދި އެ ބޭކަލުންގެ މައްޗަށް މީސްތަކުންގެ އަސަރުގެ ހުތުރުކަމާއެވެ!\" [الرد على الجهمية والزنادقة 55]\n\nއަދި އިބްނުލް ގައްޔިމް رحمه الله ވިދާޅުވެފައިވެއެވެ: هم في الأرض بمنزلة النجوم في السماء، بهم يهتدي الحيران في الظلماء، وحاجة الناس إليهم أعظم من حاجتهم إلى الطعام والشراب، وطاعتهم أفرض من طاعة الآباء والأمهات بنص الكتاب. މާނައީ: \"ބިމުގައި އެ ބޭކަލުންގެ މަގާމު ވަނީ، އުޑުގައި ތަރިތަކުގެ މަގާމު ފަދައިންނެވެ. އެ ބޭކަލުން މެދުވެރިކޮށް، އަނދިރިކަމުގެ ތެރޭގައި ގެއްލިފައިވާ މީހާ ތެދުމަގު ލިބިގަނެއެވެ. އަދި ކެއިންބުއިމަށް މީސްތަކުން ޖެހިފައިވާ ބޭނުމަށްވުރެ އެ ބޭކަލުންނަށް ޖެހިފައިވާ ބޭނުން މާ ބޮޑެވެ. އަދި ގުރްއާނުގެ ނައްސުން (ސާބިތުވާ ގޮތުގައި)، މައިންބަފައިންނަށް ކިޔަމަންވުމަށްވުރެ އެ ބޭކަލުންނަށް ކިޔަމަންވުން ފަރުޟުކަން ބޮޑެވެ.\" [إعلام الموقعين 2/14]\n\nއިލްމުވެރިން ދުނިޔޭގައި ތިއްބެވުމަކީ އުއްމަތަށް ލިބިގެންވާ ބަރަކާތަކާއި ރަހްމަތެކެވެ. އަދި އެ ބޭކަލުން އަވަހާރަވުމަކީ އުއްމަތަށް ޖެހޭ ބޮޑުވެގެންވާ މުސީބާތެކެވެ. އަލްޙަސަން އަލްބަޞްރީ رحمه الله ވިދާޅުވެފައިވެއެވެ: «كانوا يقولون: موت العالم ثلمة في الإسلام لا يسدها شيء ما اختلف الليل والنهار.» މާނައީ: \"އެ ބޭކަލުން (އެބަހީ: ސަހާބީން) ވިދާޅުވެ އުޅުއްވިއެވެ: އިލްމުވެރިޔާގެ މަރަކީ އިސްލާމް ދީނުގައި އެޅޭ ރެނދެކެވެ. ރޭދުވާ ދައުރުވާހާ ހިނދަކު، އެއްވެސް އެއްޗަކުން އެ ފޫނުބެއްދޭނެއެވެ.\" [الزهد لأحمد بن حنبل 22]\n\nޔާ ﷲ! އަޅަމެންގެ އިލްމުވެރިންނަށާއި މަޝާއިޚުންނަށް ރަހްމަތް ލައްވާނދޭވެ. އަދި އެ ބޭކަލުންގެ ތެރެއިން ދުނިޔޭގައި ދިރިތިއްބެވި ބޭކަލުންގެ އުމުރުގައްޔާއި އިލްމުގައްޔާއި އަމަލުގައި ބަރަކާތް ލައްވާނދޭވެ. އަދި އެ ބޭކަލުންނަށް ތެދުމަގު ދައްކަވާ، ކެތްތެރިކަން ދެއްވާ، ދައުވަތުގައި ސާބިތުކުރައްވާނދޭވެ. އަދި އަވަހާރަވެފައިވާ ބޭކަލުންގެ ފާފަތައް ފުއްސަވައި، ރަހްމަތް ލައްވާނދޭވެ. އަދި އެ ބޭކަލުންގެ ކަށްވަޅުތައް ސުވަރުގޭގެ ބަގީޗާތަކެއް ކަމުގައި ލައްވާނދޭވެ. އަދި ސުވަރުގޭގައި އެ ބޭކަލުންގެ މަގާމު މަތިވެރިކުރައްވާ، ނަބިއްޔުންނާއި ސިއްދީގުންނާއި ޝަހީދުންނާއި ސާލިހުންގެ އަރިހުގައި އެ ބޭކަލުން މަހްޝަރުކުރައްވާނދޭވެ. އާމީން.","https://t.me/DheenugeMagu/1480"],["އަޝްރާފު","20/7/25","\"We’re just talking…” a phrase that sounds harmless, but has been the gateway to countless sins, broken hearts, lost modesty, and dark regrets. What starts as “innocent” conversation often ends in emotional attachment, spiritual decline, and disobedience, all in the name of “getting to know.”\n\nHave you ever wondered why Islām puts limits between non-mahrams? It’s because Allāh, the One who created your heart, knows what it falls for. Shayṭān doesn’t drag you into haram overnight, he starts with soft words, then frequent texts, and slowly pulls you away from the light, dressing sin as sincerity.\n\nShaykh Ibn al-ʿUthaymīn رحمه الله said:\n“If you are really interested, marry her. Then speak to her as much as you want.”\n📚 [Liqa’ ash-Shahri 28/3]\n\nIslām doesn’t forbid love, it sets noble boundaries for it. If you truly care for someone, then fear Allāh regarding them. Protect their honour. Guard their soul. Love them enough to wait for what’s halal not rush into stolen moments that only invite the curse of Shayṭān.\n\nReal love begins with nikāh, not DMs. If he won’t marry you, then he doesn’t want a wife just a secret. And you, dear sister, are not meant to be someone’s hidden sin. You were created to be a believer’s honour not a distraction from his deen.\n\nSo the next time someone says, “We’re just talking…” ask yourself: Would this conversation please Ar-Rahmān or feed the whispers of Shayṭān?  Because every message sent, every call answered, every feeling entertained without halal is a debt you’re stacking against your soul. Don’t let someone use your emotions to write a story that ends in sin. \n\nBe a woman who’s loved in public through nikāh, not in private through secrets.\n\n...\n\nhttps://t.me/MuslimMarriageTips/17213","ހަމައެކަނި ވާހަކަ ދައްކާލަނީ: ޝައިތާނުގެ މަޅީގެ ފެށުން\n\n\"އަހަރެމެން ދެކުދިން ހަމައެކަނި ވާހަކަ ދައްކާލަނީއޭ...\" ފުރަތަމަ އަޑުއަހާލާއިރު، މިއީ މާ ނުރައްކާތެރި ކަމެއްހެން ހީނުވެދާނެއެވެ. ނަމަވެސް އާޚިރުގައި ނަތީޖާއަކަށް ވަނީ ފާފަތަކަށް އަރައިގަތުމާއި، ހިތްހަލާކުވުމާއި، ލަދުވެތިކަން ގެއްލުމާއި، އަނދިރިކަމާއި މާޔޫސްކަމާއި ހިތާމަވެރިކަމަށް ނަފްސު ވެއްޓިގެން ދިޔުމެވެ. \"މައުސޫމް\" ވާހަކައެއްގެ ގޮތުގައި ފެށޭ މި ކަންތައް ގިނަފަހަރު ވާސިލުވަނީ، ޖަޒުބާތީ ގުޅުންތައް ހިލޭ މީހުންނާ ބެހެއްޓުމާއި، އީމާންކަން ދަށްވެ އިންތައް ފަހަނަޅައިދިޔުމާއި، ﷲ އާ މެދު ޣާފިލުވެ އެ އިލާހަށް އުރެދުމަށެވެ. މި ހުރިހާ ކަމެއްވެސް ހިނގައިދަނީ \"އެއްބަޔަކު އަނެއް ބަޔަކު ދެނެގަތުމުގެ\" ނަމުގައެވެ.\n\nއިސްލާމް ދީނުގައި މަހްރަމުން ނޫން މީހުންގެ މެދުގައި ހައްދުތަކެއް ލައްވާފައިވަނީ ކީއްވެގެންކަމާ މެދު ވިސްނާލިންހެއްޔެވެ؟ އެއީ ހިތުގެ އެންމެހާ އެދުންތަކާއި، އިހްސާސްތަކާއި، އަދި އެ ހިތް އެންމެ ފަސޭހައިން ހެއްލިގެންދާނެ ގޮތްތައް އެންމެ މޮޅަށް ދެނެވޮޑިގެންވަނީ، އެ ހިތާއި ފުރާނަ ހެއްދެވި ޚާލިގުވަންތަ ޙަކީމްވަންތަ ﷲ ތަޢާލާ ކަމުގައި ވާތީއެވެ.\n\nޝައިތާނު އަންނަ ގޮތަށް އައިސް އެއްބުރުން މީހަކު ބޮޑު ހާރާމް ކަމެއްގެ ތެރެއަށް ވައްޓާ ނުލާފާނެއެވެ. އެ ސޮރުގެ ރޭވުންތެރިކަން އެއަށްވުރެ މާ މަކަރުވެރިއެވެ. އެ ގޮތުން ފެށޭނީ ކަތި ނަޒަރަކާއި ހިނިތުންވުމަކުންނެވެ. އެއާ ވިދިގެން އަންނާނީ އެކުވެރިކަމާއި ފޮނިމީރު ބަސްތަކެވެ. އެއަށްފަހު ދެމީހުންގެ ދެމެދުގައި މެސެޖުތައް ބަދަލުކުރުން ގިނަވެއެވެ.  ދެން ރޭގަނޑު ވަގުތުގައި ގުޅައިގެން ފުން ވާހަކަތައް ދެއްކުމުގައި ހޭދަކުރެވެއެވެ. މި ގޮތަށް އިޚްލާސްތެރިކަމާއި އޯގާތެރިކަމުގެ ނަމުގައި ފާފަ ޒީނަތްތެރިކޮށްދީގެން، އަލިކަމުގެ ތެރެއިން އަނދިރިކަމުގެ ތެރެއަށް މީހާ ގެންދެއެވެ.\n\nއިސްލާމް ދީނުގައި ދައްކަވާފައި ވަނީ ސަލާމަތްތެރި، ސީދާ މަގެކެވެ. ޝުބުހަތަކާއި ނުރައްކާތަކާ ދުރު، އިއްފަތްތެރި، ރައްކާތެރި މަގެކެވެ. އިސްލާމް ދީނަކީ ލޯބި މަނާކުރާ ދީނެއް ނޫނެވެ. ނަމަވެސް އެ ދީނުގައި ވަނީ ލޯތްބަށް މާތްވެގެންވާ، ކަރާމަތްތެރި ހައްދުތަކެއް ކަނޑައަޅުއްވާފައެވެ. ތިބާ ހަގީގަތުގައި ވެސް މީހަކަށް ހެޔޮއެދިގެން އަޅާލާނަމަ، ފަހެ އެ މީހަކާ މެދު ﷲ އަށް ތަގްވާވެރިވާށެވެ. އޭނާގެ އިއްޒަތާއި އަބުރު ރައްކާތެރިކުރާށެވެ. ފާފައިގެ ތެރެއަށް ވެއްޓުމުން ސަލާމަތްކުރާށެވެ. ޝައިތާނުގެ ވަސްވާހަށް ހެއްލިޔަދީ، ހެއްދެވި ފަރާތުގެ ކޯފާއަށް ހުށަހެޅުމުގެ ބަދަލުގައި، ނަޖާވަނިވި ހަލާލު ގޮތް އިޚްތިޔާރުކުރާށެވެ. ހަގީގީ އިޚްލާސްތެރި އެކުވެރިޔަކު ނަމަ، އެ މީހަކު ނަރަކައިން ސަލާމަތްކުރާނެއެވެ. އަދި އޭނާ ޖަންނަތަށް ދިއުމަށް އެދޭނެއެވެ.\n\nއޭ ލޮބުވެތި އުޚްތާއެވެ! ތިބާއަކީ ސިއްރިއްޔާތުގައި، މީހުން ގެންގުޅޭ ފޮރުވިފައިވާ ފާފައަކަށް ވާކަށް ނުޖެއެވެ. ތިބާ ހައްދަވާފައި ވަނީ މުއުމިނެއްގެ ދީނުން އޭނާ އެއްކިބާކުރުވާނެ ވަސްވާހަކަށް ވުމަކަށް ނޫނެވެ. އިސްލާމް ދީނުގައި އިއްޒަތާއި ކަރާމާތާއި ޝަރަފުވެރި މަގާމެއް ތިބާއަށް ވަނީ ދެއްވާފައެވެ. އެއްވެސް ހާލެއްގައި، އެއްވެސް މީހަކު އެ ނަގާލިޔަ ނުދޭށެވެ. ތިބާގެ ޖަޒުބާތާއި އިހުސާސްތަކާ ކުޅެގެން، ނިމުން ފާފައަކަށް ވެގެންދާނެ ވާހަކައެއް ލިޔުމުގެ ފުރުސަތު އެހެން މީހަކަށް ނުދޭށެވެ.\n\nއެހެންވީމާ، ދެން ފަހަރަކުން \"އަހަރެމެން ދެކުދިން މި އުޅެނީ ހަމައެކަނި ވާހަކަ ދައްކާށޭ\" ބުނުމުގެ ބަދަލުގައި، އަމިއްލަ ނަފްސާ ސުވާލުކުރާށެވެ: މި ދައްކާ ވާހަކަތަކާއި ކުރެވޭ މުއާމަލާތްތަކުން ލިބެނީ އައްރަޙްމާނުގެ ރުއްސެވުންހެއްޔެވެ؟ ނުވަތަ ފުރުސަތު މި ދެވެނީ ޝައިތާނުގެ ވަސްވާސްތަކަށްހެއްޔެވެ؟\n\nޝަރުއީ ހާޖަތެއް ނެތި ފޮނުވޭ ކޮންމެ މެސެޖަކާއި، ފޯނުން ދެކެވޭ ކޮންމެ ވާހަކައަކާއި، ހަލާލު ނޫން ގޮތުގައި ހިތުގައި ގެންގުޅޭ ކޮންމެ ޝުއޫރަކީ، ތިބާގެ ދީނާއި ނަފްސު ނުރައްކަލުގެ ތެރެއަށް ހުށަހެޅޭ ފަހަރެކެވެ. އެ ވެގެންދާނީ ގިޔާމަތް ދުވަހު އޭގެ އަގު އަދާކުރަންޖެހޭނެ ބުރަ ދަރަންޏަކަށެވެ. ވީމާ ސިއްރިއްޔާތުގައި، ޝަރުއީ ނޫން ލޯބި ލިބިގަންނަ ފާފަވެރިޔަކަށް ވުމުގެ ބަދަލުގައި، ﷲ އެންގެވި ގޮތަށް، އިއްޒަތްތެރި ކަރާމަތްތެރި މުއުމިނެއްގެ ގޮތުގައި އުޅޭށެވެ. އެއީ ހެއްދެވި ފަރާތުގެ ރުއްސެވުމާއި، ދެ ދުނިޔޭގެ ބާއްޖަވެރިކަން ލިބޭނެ މަގެވެ.",""]]
